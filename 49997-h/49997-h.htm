<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=UTF-8" />
<title>The Project Gutenberg eBook of Stjärnornas kungabarn 2: De tre, by Zacharias Topelius</title>
   <link rel="coverpage" href="images/cover-page.jpg" />
   <!-- TITLE="Stjärnornas kungabarn 2: De tre" -->
   <!-- AUTHOR="Zacharias Topelius" -->
   <!-- LANGUAGE="sv" -->
   <!-- PUBLISHER="G. W. Edlund, Helsingfors" -->
   <!-- DATE="1899" -->
   <!-- COVER="images/cover-page.jpg" -->

<style type='text/css'>

body       { margin-left:15%; margin-right:15%; }

div.titlematter { page-break-before:always; }

.ser       { text-indent:0; text-align:center; margin-top:0.5em; margin-bottom:1em;
             font-size:1.5em; font-weight:normal; letter-spacing:0.1em; }
h1.title   { text-indent:0; text-align:center; margin-top:0.5em; margin-bottom:1em;
             font-size:1.5em; font-weight:normal; }
.aut       { text-indent:0; text-align:center; font-size:1.2em; line-height:2em;
             margin-bottom:1em; }
.aut .line1 { font-size:0.67em; }
.vol       { text-align:center; margin-bottom:1em; }
.voltit    { text-align:center; margin-bottom:1em; font-size:1.2em; }
.pa        { text-align:center; margin-bottom:6em; font-size:0.8em; }
.pub       { text-indent:0; text-align:center; margin-top:2em; }
.pub .line2 { font-size:0.8em; }
.subt      { text-indent:0; text-align:center; margin-bottom:2em; line-height:2em;
             font-size:1.2em; }
.subt .line2 { font-size:0.67em; }
.printer   { text-indent:0; text-align:center; margin-top:8em; margin-bottom:2em; }
.printer .line2 { font-size:0.8em; font-variant:small-caps; }

h2.part    { text-align:center; margin-top:4em; margin-bottom:4em;
             page-break-before:always; }
h2.part .line1 { font-size:0.7em; }
h3.chapter { text-align:center; margin-top:4em; margin-bottom:0.5em;
             page-break-before:always; }

p          { margin:0; text-align:justify; text-indent:1em; }
p.noindent { text-indent:0; }
p.first    { text-indent:0; }
span.firstchar { clear:left; float:left; font-size:2em; line-height:0.8em; }
div.motto  { text-align:right; margin-bottom:1em; }
p.motto    { display:inline-block; max-width:12em; text-indent:-2em; margin-left:2em;
             font-size:0.8em; }
div.letter { margin-top:0.5em; margin-bottom:0.5em; }
p.sign     { text-indent:0em; text-align:right; margin-top:0.5em; margin-bottom:0.5em;
             margin-right:1em; }
a.fnote    { font-style:normal; }
p.footnote { text-indent:0em; margin:1em; font-size:0.8em; }
hr.footnote{ border:0; border-top: 1px solid black; margin-right:70%; margin-top:1em; }
p.tb       { text-indent:0; text-align:center; margin:1em; }
p.end      { text-indent:0em; text-align:center; margin:1em; font-style:italic; }

/* poetry */
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; margin-bottom:1em; }
.stanza .verse { text-align:left; text-indent:-2em; margin-left:2em; }

em         { letter-spacing:0; margin-right:0; font-style:italic; }

span.underline { text-decoration: underline; }

/* TOC table */
div.centered { text-align:center; }
table.toc   { margin-left:auto; margin-right:auto; text-align:center; }
table.toc td { vertical-align:top; text-align:left; }
table.toc td.col_page { text-align:right; padding-left:3em; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-family:sans-serif; font-size:0.8em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }

/* page numbers */
a.pagenum    { position:absolute; right:1%; margin-top:0em;
              color:gray; background-color:inherit; line-height:1em;
              letter-spacing:0; text-indent:0; text-align:right; font-style:normal;
              font-variant:normal; font-weight:normal; font-size:x-small;
              border:1px solid silver; padding:1px 4px 1px 4px; display:inline; }
a.pagenum:after { content:attr(title); }

/* illustrations */
div.centerpic { text-align:center; text-indent:0; display:block; margin-left:auto;
                margin-right:auto; margin-top:0.5em; margin-bottom:0.5em; }

@media handheld {
   body { margin-left:0; margin-right:0; }
   div.poem-container div.poem { display:block; margin-left:2em; }
   a.pagenum { display:none; }
   a.pagenum:after { display:block; }
   p.motto { display:block; max-width:inherit; margin-left:4em; }
}

</style>
</head>

<body>
<div>*** START OF THE PROJECT GUTENBERG EBOOK 49997 ***</div>

<div class="titlematter">
<p class="ser">
SAMLADE SKRIFTER
</p>

<p class="aut">
<span class="line1">AF</span><br />
<span class="line2">ZACHARIAS TOPELIUS</span>
</p>

<p class="vol">
FEMTONDE DELEN
</p>

<p class="voltit">
STJÄRNORNAS KUNGABARN
</p>

<p class="pa">
ANDRA DELEN
</p>

<p class="pub">
<span class="line1">G. W. EDLUND.</span><br />
<span class="line2">HELSINGFORS.</span>
</p>

</div>

<div class="titlematter">
<h1 class="title">
STJÄRNORNAS KUNGABARN
</h1>

<p class="subt">
<span class="line1">EN TIDS- OCH KARAKTERSSTUDIE</span><br />
<span class="line2">FRÅN DROTTNING KRISTINAS DAGAR</span>
</p>

<p class="aut">
<span class="line1">AF</span><br />
<span class="line2">ZACHARIAS TOPELIUS</span>
</p>

<p class="pa">
ANDRA DELEN
</p>

<p class="pub">
<span class="line1">G. W. EDLUND.</span><br />
<span class="line2">HELSINGFORS.</span>
</p>

</div>

<div class="titlematter">
<p class="printer">
<span class="line1">STOCKHOLM.</span><br />
<span class="line2">Alb. Bonniers boktryckeri 1899.</span>
</p>

</div>

<h2 class="part" id="part-1">
<a id="page-1" class="pagenum" title="1"></a>
<span class="line1">ANDRA DELEN.</span><br />
<span class="line2">DE TRE.</span>
</h2>

<h3 class="chapter" id="chapter-1-1">
<a id="page-3" class="pagenum" title="3"></a>
1. Vågornas lekboll.
</h3>

<div class="motto">
<p class="motto">
Spegla dig i din motbild!
</p>

</div>

<p class="first">
<span class="firstchar">D</span>en 16 September 1642 gick hennes majestäts örlogsbrigg
Andromeda till segel från Åbo med destination
till Norrköping, för att där utbyta sina sexton malmkanoner
mot lika många järnkanoner af billigare metall och
den förbättrade konstruktion, hvilken kronans kommissarie
herr Louis De Geer nyligen begynt tillverka efter modeller
från holländska flottan. Andromeda hade rykte om sig
att vara en af kronans styfvaste sjöbåtar och fick nu
tillfälle att visa sin öfverlägsenhet. Hon befann sig på
höjden af Gotska Sandön, midti Östersjön, när hon
öfverraskades af dagjämningsstormarna och nödgades
ligga hårdt upp i vinden för att hålla kurs på det gentemot
liggande Norrköping. Östersjön är, som bekant,
ett lättsinnigt haf: det uppröres lätt och kan lika hastigt
åter lugna, men efter ett utbrott af vresigt lynne äro
dess kuster betäckta med spillror.
</p>

<p>
Det var middagstid, regnbyar, och sydvästvinden,
som hade fritt spelrum öfver den vida flackan af öppet
haf i söder, tillväxte i raseri, när han pressats tillsamman
i Kalmar sund, slekt Ölands kalkdamm och tagit ett
bocksprång öfver nordvästra kusten af Gotland. Det
<a id="page-4" class="pagenum" title="4"></a>
gick hög sjö, Andromeda låg för styrbordshalsar och
sökte förgäfves komma under skydd af svenska vallen.
Hon krängde starkt, doppande sina rår i den hvita vågen.
Däcket låg snedt; där behöfdes balanserkonst att röra
sig och att lyda en order. Allt hvad löst låg ombord
rullade öfver åt läsidan; den ena sjön efter den andra
slog fräsande öfver babords bog. Men fram skulle
Andromeda; hon var af finskt virke, byggd på Räfsö
varf utanför Björneborg. Och likasom detta icke hade
varit nog att intyga hennes nationela halsstarrighet, fördes
hon af unge Herman Fleming, hvars hela släkt var känd
som den envisaste af alla envisa finnar.
</p>

<p>
Herman Fleming var son till den berömde riksamiralen
Klas Fleming och från barndomen uppfostrad
till sjömansyrket. Stadd på utrikes resor för att utbilda
sig till sin faders efterträdare, hade han, tjugutre år
gammal, denna höst tillfälligtvis besökt Villnäs gård i
hemlandet, när Andromeda kommenderades till sjöss,
och utbedt sig att få föra briggen öfver till Norrköping.
Det var hans första lärospån som befälhafvare; fram
skulle båten, och fram skulle han, om det ock blåste
stickor.
</p>

<p>
Den unge sjömannen liknade icke sin älskvärde
fader; han var tvär och frånstötande, sådan han sedan
gjorde sig hatad af sitt stånd som reduktionsman och
en af de mest inflytelserike stormännen under Carl Gustafs
regering. Men han var klok, förslagen och djärf, han
kunde trotsa ett tidehvarf, såsom han nu brottades mot
Östersjöns vågor. Han hade nyss öfvertygat sig, att
kanonportarna i lä voro tätt tillslutna. Nu satt han med
ett tåg om lifvet på akterdäck, med den stadiga, trumpna
blicken riktad än på rorkarlen, än på den i en masurbytta
likaledes fastsurrade kompassen.
</p>

<p>
<a id="page-5" class="pagenum" title="5"></a>
&mdash; Hvad nu, Parainen? utfor han häftigt mot rorgängaren.
&mdash; Fäller du af? ... Fäll i Helsingland icke,
karl! Lofva!
</p>

<p>
&mdash; Focken lefver, var det lakoniska svaret.
</p>

<p>
Parainen var en gammal väderbiten för detta strömmingsfiskare
från Pargas och hade smakat saltvatten
alltsedan han förmådde lyfta en åra.
</p>

<p>
&mdash; Skot an där borta! ... Och du, becktröja, håll
strecket! Västsydväst till västen! Han friskar i.
</p>

<p>
&mdash; Han går mera på syd, när vi preja vallen, djärfdes
rorgängaren anmärka, i det han med ett fnurrigt grepp
lydde kommandot och lofvade upp.
</p>

<p>
Briggen reste sig stampande med en våldsam ryck
mot vågsvallet och krängde strax därpå för en ny vindstöt.
Seglen backade, en störtsjö, högre än sina föregångare,
slog öfver bogen och öfverstänkte en kvinnlig
varelse, hvilken satt längst fram vid bogsprötet och
skyddades af den sammanrullade ankartrossen.
</p>

<p>
I detsamma hördes ett brak. Däckskanonen i lovart
ytterst mot fören hade lossnat i sina surrningar och
rullade med lavetten tungt mot läsidans reling. Ett ögonblick
ännu, och han skulle med sin ofantliga tyngd hafva
krossat bordläggningen, lösryckt en spant ur briggens
sida, tagit öfverhalning och störtat i hafvet. Men i rätta
sekunden kastades i hans väg ett ekblock, som legat i
närheten, och detta lyckades hejda kolossens lopp.
</p>

<p>
&mdash; Fäll! ljöd kommandot.
</p>

<p>
Briggen föll af två streck för vinden och reste,
likasom dragande andan, sina rår ur vågsvallet.
</p>

<p>
Befälhafvaren skyndade med några matroser till
fören och lyckades häkta förrädaren, som så när hade
vållat briggens undergång. Det var ett snabbt, men tungt
arbete. För hvarje ny krängning gjorde den upproriska
<a id="page-6" class="pagenum" title="6"></a>
kanonen försök att slita sig lös. Han stegrade sig, han
stångades som en sårad buffel, han krossade båtsmannens
lår och klämde blod ur styckjunkarens naglar. Ändtligen
var han fången. Man såg till, att de öfrige bufflarne ej
fingo göra leken om, och Andromeda var räddad.
</p>

<p>
Herman Fleming betraktade ekblocket och den
kvinnliga skepnaden, som stod darrande bredvid honom,
höljd i en våt läderkappa.
</p>

<p>
&mdash; Det var ett raskt tag, det där med ekblocket!
anmärkte han med blidare ton, än han vanligen brukade.
&mdash; Hvad gör du här?
</p>

<p>
&mdash; Jag läser, svarade skepnaden, kastade tillbaka
en flik af kappan och lät se ett ungt, vackert flickansikte,
som skrattade för att dölja ett par förstulna tårar af
skrämsel.
</p>

<p>
&mdash; Läser? Midti störtsjöarna? frågade den unge
befälhafvaren med oförställd förvåning.
</p>

<p>
&mdash; Det var för mörkt där nere, och tiden blef lång,
sade flickan.
</p>

<p>
&mdash; Det kallar jag att vara läshungrig. Hvad är det
du läser? Förmodligen Sankt Britas underverk?
</p>

<p>
Och Fleming tog småleende en genomblött bok, som
flickan ej hann nog hastigt dölja under sin kappa.
</p>

<p>
&mdash; Latin! <em>Tacitus!</em> utropade han vid en blick på
titelbladet. &mdash; Läser <em>du</em> latin? Men hvem är du då?
Är du &mdash; och han antog en aktningsfullare ton &mdash; är
ni en af jungfrurna Kurck?
</p>

<p>
Hon svarade icke. Hon slank lätt som en ekorre
in i den trånga kajuttrappan akterut och var försvunnen.
Andromedas förvånade unge befälhafvare hade ingen tid att
följa henne; briggen tog i anspråk hela hans uppmärksamhet.
Han beslöt att vid första tillfälle göra sig närmare
underrättad om de passagerare han tagit ombord i Åbo.
</p>

<p>
<a id="page-7" class="pagenum" title="7"></a>
Andromedas befälhafvare kände den förnämste bland
dem, presidenten i Åbo hofrätt, riksrådet Jöns Knutsson
Kurck, hvilken nyligen blifvit utnämnd till lagman i
Västergötland och Dal samt begagnat tillfället att öfverresa
till Sverige med kronans fartyg, som erbjöd mera
bekvämlighet. Fleming hade äfven betygat sin vördnad
för presidentskan, den förnäma och fint bildade Sofi
De la Gardie, och för äldsta dottern jungfru Barbro,
som sades vara förlofvad med herr Gustaf Evertsson
Horn. Men Herman Fleming var ingen damernas riddare
och vårdade sig föga om en bekantskap med presidentens
öfriga talrika följe. Han hade åt familjen Kurck och
dess tjenare afstått sin egen kajuta och allt disponibelt
rum på akterdäck, medan han själf nöjde sig med en
styrmanshytt midskepps, tyckande sig därmed hafva
bevisat passagerarne all den höflighet, som tillkom deras
höga samhällsställning. Fartygets akterdel var, enligt
dåtidens bruk, upphöjd, såsom i våra dagar en holländsk
koff, och lämnade utrymme för två kajutor öfver hvarandra.
I den öfra, som var försedd med ljusa, men nu
mot vågsvallet tillbommade fönster, bodde familjen Kurck
i fyra sidoafdelningar, mellan hvilka låg en liten salong,
den så kallade kajutkampagnen. I den undra kajutan,
som upptog några trånga och mörka sofplatser mellan förrådsrummen,
logerade tjenarne. Andromedas passagerare
hade nu lefvat instängda under hårdt väder på sjette
dagen i denna sjömansbostad, försedde från Åbo med
alla förnödenheter, som den rike presidenten ej ville
umbära ens under en sjöresa.
</p>

<p>
All förtänksamhet å passagerarnes sida för deras
välbefinnande kunde likväl ej hindra, att ju deras nödtvungna
arrest var allt annat än angenäm. »Fängelse med
möjlighet att drunkna» &mdash; lydde den korta beskrifning,
<a id="page-8" class="pagenum" title="8"></a>
som C. A. Ehrensvärd ett århundrade senare gaf om en
sjöresa. Familjen Kurck fick erfara alla obehagligheterna
af en sådan tillvaro. Det är icke nöjsamt att se golfvet
i sin bostad uppresa sig nästan vinkelrätt, medan väggen
antager skepnaden af ett golf och öfverplaggen på motsatta
väggens knaggar resa sig spöklikt ut i vinkel mot
väggen. Det är lika litet behagligt att vid en måltid få
fat och tallrikar med deras innehåll i sin famn eller att
väckas ur en orolig sömn af motsatta sidans bord, stolar
och tvättkommoder, hvilka företaga sig utflygter på egen
hand mot den sofvandes bädd. Där kunde ju icke allt
fastläsas, spikas eller surras med rep. Presidenten Kurck
hade nöjet att se sina mårdfodrade kragstöflar, dem han
medtagit för höstkylan, företaga en promenad, utan
innehåll af fötter, från hans säng till den motstående
vägglisten och därefter, genom ödets underbara skickelser,
lika fotlösa vandra tillbaka till hans säng igen. Utan
tvifvel var det rådligast att vid en så ostadig tillvaro
blifva liggande där man engång låg, hvilken försiktighet
familjens medlemmar också tålmodigt underkastade sig,
med de få variationerna af en dryck vatten eller en bit
sill i stället för de medförda läckra anrättningarna, utan
att dock lyckas förekomma allt inre uppror. Men de
olyckliga tjenarne och kammarpigorna, hvilka, själfva
redlösa, måste våga sig ut på dessa golf som voro
väggar och väggar som voro golf, för att betjena sitt
redlösa herrskap, sågos ofta stupa under bördan af sitt
nit och krumbukta sig utan all skyldig respekt i de mest
vidunderliga ställningar.
</p>

<p>
Under all denna bedröfliga vedermöda på Östersjön
hade endast en bland passagerarne fötter, händer och
hufvud nog i sin makt för att icke blott reda sig själf, utan
ock vara en försyn för sina illa medfarne reskamrater.
<a id="page-9" class="pagenum" title="9"></a>
Det var samma unga flicka, som nyss visat så mycken
rådighet vid Andromedas bog och som stundom fick den
vederkvickelsen att smyga sig upp på däck för att där,
midt under störtsjöarna, fördjupa sig i en kär bok.
Hennes smärta, behagfulla gestalt var som byggd på
stålfjädrar. Ingen krängning, intet sluttande plan bragte
henne ur jämnvikten: hon tycktes skapad att gå i taket,
såsom en fluga. Och hon var öfverallt, där hon behöfdes
bäst &mdash; än hos herre, fru och barn, än hos de fotfallne
tjenarne, än med en bägare vin eller vatten, än med en
styrkande matbit, än med en handräckning, där ingen
annan förmådde det, än åter med ett muntrande ord, en
förhoppning om snart slut på vedermödorna. Tjenade
hon sina nödställda likar af ömhet, af deltagande, af ett
tjenstvilligt hjärtelag? Kanske, kanske icke. Människohjärtat
innesluter många fördolda djup. Var det deltagande,
så var det måhända blandadt med andra känslor. Det
smickrar ungdomens stolthet att ensam stå rak, där alla
andra stappla och falla. Det är också en öfverlägsenhet
att ensam förmå tänka och handla med hufvud, hand
och fot till sitt fria bruk, när alla öfriga ligga ofria,
bundna i vanmakt. Utred denna psykologiska gåta den
som förmår! Fullkomlig själfförsakelse är den högsta,
men också den sällsyntaste af alla dygder. Det finnes
blott <em>En</em>, som kunnat det helt. »Jag såg lifvets träd,
och dess löf voro alla förvissnade, blott <em>ett</em> var grönt.»
</p>

<p>
Skymningen inbröt. Flickan trädde in i den öfra
kajutan, hvilken belystes endast af en dinglande taklampa,
och förnam genast en häftig ringning, som påkallade
hennes bistånd. Det var presidentskans ringklocka. Den
nådiga frun låg där hjälplös och gråtande, nervöst otålig
i den öfvergifna belägenhet, som för henne var så
ovanlig.
</p>

<p>
<a id="page-10" class="pagenum" title="10"></a>
&mdash; Finnes här ingen lefvande varelse? Jag har
ringt en half timme, och ingen hör mig. O, jag dör,
vi förgås, och de stackars barnen, lefva de än? Gå,
Hagar, se åt, om de äro vid lif, och hjälp dem, du,
som ensam kan röra dig! Min Gud, hvarför skulle vi
gifva oss ut på detta förskräckliga haf? Fartyget går i
stycken, det kan ej uthärda, vi skola aldrig se Sverige
mer, det är ute med oss!
</p>

<p>
Hagar &mdash; ty det var hon, det var hafvets vilsna spån,
lekbollen för lifvets vågor, den fader- och moderlösa
från Kaskas torp &mdash; Hagar sprang till barnens hytt, fann
dem sofvande, fann guvernanten i det bedröfligaste läge
på golfvet, men utan fara för lifvet, och återvände till
presidentskan med denna lugnande underrättelse.
</p>

<p>
&mdash; Unga jungfrurna sofva, mademoiselle de Meran
är sjösjuk, det är ingen fara alls, nådig fru. Vi närma
oss svenska kusten; före dagningen ha vi lugn sjö, och
i morgon äro vi lyckligt i Norrköping. Hvad befaller
ers nåd? Några droppar <em>essentia dulcis</em>? Eller kanske
en bit stekt sill? Ers nåd har ej spisat något sedan
i förgår.
</p>

<p>
&mdash; Hagar &mdash; sade den hjälplösa frun, midt under
gråt och suckar bemödande sig att lägga band på sin
otålighet &mdash; jag har ej alltid varit god mot dig, och du
har fel, barn, stygga fel ... Men jag har låtit dig känna
din ställning mer än jag bort. Ser du, det är för att
presidenten varit för svag för dig, och det har ej varit
nyttigt för dig ... Du är ett underligt barn, Hagar ...
Jag inbillar mig ibland, att du har ett hjärta ... som
nu ... Jag är stundom nära att hålla af dig ... som nu,
när du ensam tjenar och uppmuntrar oss alla. Kom hit,
jag vill kyssa dig ... så! Hör åt, om presidenten behöfver
något ... och gå sedan till barnen, lämna dem icke! Jag
<a id="page-11" class="pagenum" title="11"></a>
fruktar, att om vi än en gång upplefva en så fruktansvärd
stöt, som för en stund sedan, skola de små kastas ur
bäddarna och slå ihjäl sig.
</p>

<p>
Hagar gick med en undrande, ovan känsla. Hon
hade för två år sedan upptagits som ett värnlöst barn i
presidentens hus. Den nådiga frun hade icke varit elak
emot henne, men alltid lika kall, lika fordrande, lika
tillrättavisande, som presidenten varit eftergifven och
nästan faderligt öm mot sin guddotter. Presidenten Kurck
var lika lärd, som han var mäktig och rik; han kunde
ej dölja sin svaghet för detta begåfvade barn; han gjorde
allt för att bereda henne den undervisning hon så högt
efterlängtade och som stod att få hos den nya akademins
professorer i Åbo. Men under allt detta hade Hagar i
det förnäma huset varit ett mellanting mellan fosterdotter
och tjensteflicka, i studerkammaren en prinsessa,
i familjen mindre än guvernanten, mindre än kammarjungfrun,
afundad, klandrad, misstänkt af tjenarinnorna,
som rättade sig efter den nådiga frun, smickrad af
tjenarne, som följde sin herres föredöme. Barnen stodo
på Hagars sida; de äldre sönerne för, döttrarna mot.
Hennes öde var att misshaga sitt eget kön och behaga
det andra.
</p>

<p>
Hon följde familjen Kurck till Sverige i samma
ovissa mellanställning af hälften fosterdotter, hälften
domestik, klädd som döttrarna och delande familjens
måltider, men i öfrigt skickad i alla sysslor med tjenarne.
Nu glömde hon allt för glädjen att få se något nytt
och storartadt, att få se detta Sverige och dess hufvudstad,
hvilka icke blott för det aflägsna, underordnade
Finland, utan ock för månget mäktigare europeiskt land
vid denna tid hägrade på afstånd som en vagga för
hjältar, en strömmande källa af kraft och snille.
</p>

<p>
<a id="page-12" class="pagenum" title="12"></a>
När Hagar trädde från hytten ut i kajutkampagnen,
mötte henne en löjlig syn af mänskligt elände. Pressad
af vinden, hade briggen fortfarit att kränga betydligt,
sopande hafvet med sina rånockar i lä. På kajutans
lutande golf kraflade en mänsklig varelse, badande i en
rödaktig vätska, som luktade starkt krusmynta, ett då
vanligt preservativ mot sjösjuka. Hagar igenkände hofmästaren
Antonius Pape, nu som alltid väl friserad, i
krås, livré, knäbyxor, silkesstrumpor och skor med silfverspännen,
såsom etiketten fordrade vid presidenten Kurcks
hof, men i en allt annat än hofmässig belägenhet. Bredvid
honom låg en sönderslagen karaff, hvars skärfvor sårat
hans högra hand och som troligen innehållit rosenvatten,
prepareradt med mynta. Den olycklige hade, i ett öfvermått
af nit, fördristat sig ut på det hala för att bereda
sin husbonde en vederkvickelse och låg nu där som en
halshuggen tupp, hvilken fläktar med vingarna, ur stånd
att resa sig.
</p>

<p>
&mdash; Hvad är det? hördes presidentens röst från hytten.
</p>

<p>
&mdash; Ack, nådig herre, förlåt, jag är dödens man;
jag blöder ihjäl!
</p>

<p>
&mdash; Det är icke farligt, det är en rispa i handen,
försäkrade Hagar, under fåfänga försök att uppresa
den fallne.
</p>

<p>
&mdash; Ack, du söta lilla ängel, hjälp mig nu i min sista
stund; du ser ju mitt blod rinna i bäckar på golfvet!
kved den olycklige hofmästaren, i det han grep flickans
hand och för hvarje rullning af fartyget åter tumlade
kull med hufvudet ned i läsidans grop. &mdash; Hjälp mig
på fötter, kära kattunge, eller låt mig åtminstone dö
med hufvudet uppåt, jag har redan fått slag! Du är ju
så godt som mitt eget gudbarn; jag har varit med på
din kristning, du lilla välsignade tatterska!
</p>

<p>
<a id="page-13" class="pagenum" title="13"></a>
I detsamma erinrade han sig, att hans herre med mera
skäl kunde göra anspråk på titeln af gudfar, och tillade:
</p>

<p>
&mdash; Ja, jag menar hans nåds guddotter, och si därför
måste du hjälpa mig, när jag låter mitt lif för min
husbonde ...
</p>

<p>
&mdash; Pape skulle krypa långs väggen till trappan, så
skall jag hjälpa honom till hans säng; icke dör han af
den rispan, tröstade Hagar med illa dold munterhet.
</p>

<p>
Hofmästaren följde rådet och lyckades slutligen
uppnå den säkra hamn, som han aldrig bort öfvergifva.
</p>

<p>
Hagar knackade på presidentens dörr.
</p>

<p>
&mdash; Stig in!
</p>

<p>
Den mäktige magnaten låg där lika hjälplös som
hans ringaste tjenare, men han behöll sitt klara hufvud
och var klok nog att i stillhet invänta bättre tider.
</p>

<p>
&mdash; Befaller ers nåd något? Hennes nåd är orolig
för ers nåds hälsa.
</p>

<p>
&mdash; Säg henne, att jag mår väl och beder henne
gifva sig tålamod. Huru befinna sig barnen?
</p>

<p>
&mdash; De hafva ätit en smörgås och sofva redan.
</p>

<p>
&mdash; Godt, vi böra snart få sikte på svenska vallen.
Fartyget tog en törn för en timme sedan?
</p>

<p>
&mdash; Briggen lofvade för tvärt, seglen backade, en
kanon tog öfverhalning. Det är öfver och ingen fara.
</p>

<p>
&mdash; Huru gammal är du? frågade presidenten, som
nu hade god tid att tänka på allt.
</p>

<p>
&mdash; Jag var tretton år och ett halft, när ers nåd
sade till mig: Du får läsa!
</p>

<p>
&mdash; Således snart sexton år. Hagar, det är tid att
du får ett tillnamn. Hvad vill du heta?
</p>

<p>
Hagar teg. Det var samma fråga hon engång ställt
till sin bror; det var lifvets adresskort, namnstämpeln,
som engång skulle tryckas på framtidens hvita blad.
<a id="page-14" class="pagenum" title="14"></a>
Och hon hade velat svara, som brodern svarade: kalla
mig <em>Ingen</em>! Men hon svarade efter en stunds tvekan:
</p>

<p>
&mdash; Ers nåd vet det bättre. Jag är hemma från
stjärnorna.
</p>

<p>
&mdash; Du har ett mödernearf, återtog presidenten. Låt
se ... om du skulle kalla dig Ring ... Hagar Ring? Jag
vill tänka därpå. Godnatt.
</p>

<p>
Sedan Hagar framfört budskapet att hans nåd befann
sig väl, tog hon sitt nattläger på golfvet utanför barnens
dörr med den våta läderkappan under sitt hufvud.
Briggen fortfor att kränga, och taklampan, som följde
dess rörelser, spred ett flämtande, oroligt sken i den
mörka kajutan. Den trötta flickans tankar domnade
bort, och snart låg hon försänkt i ungdomens lyckliga
sömn, Lethes glömska, där alla sorger försvinna.
</p>

<p>
Fram mot morgonen begynte gycklande drömmar
sin vanliga lek. Hagar var åter ett spån, som flöt i det
vida hafvet. Våg jagade våg i ändlösa rader och öfversköljde
henne med skum. Än steg hon högt mot himlen,
än låg hon åter begrafven i djupa dalar, värnlös, viljelös,
maktlös, vågornas byte. Om hon dock kunde gripa fatt
i en klippa, när hafsfloden gick förbi, en klippa, en köl,
ett flytande vrak! Hon behöfde ett fäste. O, hvar fick
hon ett fäste i vida världen?
</p>

<p>
Hagar var ett barn, sjön hennes vagga; hvarför
upphörde vaggan att gunga? Hon hörde i sömnen ett
rasslande dån från briggens förstäf och vaknade strax
därpå af en förunderlig stillhet. Hon vidrörde med handen
kajutans golf; det låg nu i vågrät plan; det lutade icke
mer. Hon satte sig upp och öfvertygade sig vid lampans
matta sken, att hennes hand icke bedragit henne. Allt
var tyst, allt sof. Icke ett ljud af gnisslande tåg, icke
ett brus af böljor och storm.
</p>

<p>
<a id="page-15" class="pagenum" title="15"></a>
Nyfiken stod hon upp och gick ut till kajutans
trappa för att erfara hvad detta betydde. Det var ännu
mörkt, men himlen var stjärnklar. Hon kunde på något
afstånd urskilja en dunkel rand, som höjde sig öfver
hafvet. Dess betydelse kunde ej missförstås; det var
svenska vallen, det var kusten af Östergötland. Briggen
Andromeda hade ankrat, sannolikt för att invänta dager
vid inloppet till Norrköping, och red nu för sitt ankare i
en lätt bris, som knappt krusade vattenytan. Parainens
förutsägelse hade gått i fullbordan: sydvästen hade i
kustens närhet gått öfver på syd och tillåtit briggen att
hastigt närma sig målet för sida-vind.
</p>

<p>
Nattluften var sval. Hagar gick in för att kasta
sin kappa öfver sig och återvände till trappan. Briggens
däck syntes öde; endast benet af en halfsofvande utkik
stack fram öfver märskorgen. Masterna reste sig med
sin spöklika tackling i okända höjder och skuggade
däcket. Kanonerna sofvo som lydiga barn: de behöfde
ej mer sina starka surrningar. Utsikten öfver den stjärnklara
himlen och det mörka hafvet var praktfull. Hvarje
tindrande stjärna tycktes droppa ned i vågsvallet, försilfra
dyningens glittrande rygg och därpå åter försvinna i
skuggan.
</p>

<p>
Hagar hade älskat stjärnorna så långt hon mindes
tillbaka. Stod hon icke i en hemlighetsfull släktskap
till dessa nattens strålande lyktor? Hade de ej varit
hennes förtrogna allt från Turholmens ensliga berg, när
hon ville lära sig känna himmelens trappor? Ja, hon
förstod dem, och de förstodo henne bättre än människor,
bättre än hon själf. De rannsakade hennes outgrundliga
inre, de kände den oroliga, törstande, sökande, längtande,
forskande, fridlösa ande, som bodde i henne, och de
visste dess mål, som hon själf icke visste. Hon hade
<a id="page-16" class="pagenum" title="16"></a>
vuxit bort från sin första fostermoders fromma barnatro;
hon sökte icke, eller trodde sig icke mera söka den Gud,
som utstrött på fästet dessa skinande världsklot. Hon
sökte med vetandets hela törst det oändliga utom henne
och inom henne, men det antog icke mera för henne
en personlig gestalt; det förlorade sig i tillvarons dunkla
djup, i företeelsernas oöfverskådliga mångfald. Hvarifrån
kom hon? Hvart gick hon? Var hon hemma från
stjärnorna, hvarför var hon då här? Och gick hon till
dem tillbaka, hvem gaf henne vingar? Intet svar, intet
fäste. Hvem var hon? Hvarför fanns hon i världen?
Hon sökte i det förgångna och i det närvarande. Öfverallt
fann hon endast den flytande spånen, vågornas lekboll,
stjärnornas hittebarn.
</p>

<p>
Så underligt det kan tyckas, tänker man sådana
tankar mera vid femton år, än vid femtio. Men Hagar
hade icke varit ett barn på ungdomens gräns, om hon
länge förmått irra i dessa öde tankerymder. Hon stirrade
på den stora, klara stjärnan, hennes lifs stjärna, med
hvilken hon varit förtrogen allt sedan augustikvällen på
berget vid Hållviken. Svara mig du, ty du måste veta
det! ... Stjärnan såg tillbaka på henne och likasom flöt
in i henne. Hon tyckte sig simma i ljus; hennes tankar
förlorade sig åter i halfvakna drömmar ...
</p>

<p>
Stjärnan &mdash; icke hon på himmelen, utan hon, som
flutit in i den drömmande flickans själ &mdash; fick ord och
sade till henne:
</p>

<p>
&mdash; Jag är din och din broders stjärna och ännu
en tredjes. Utan mig skulle du hafva förgåtts i vinternatten,
förrän du skådat dagens ljus. Utan mig skulle
du hafva bundits i vanmakt och mörker vid den torfva,
som såg dig födas. Utan mig skulle du hela ditt lif
igenom vara hafvets flytande spån och aldrig finna en
<a id="page-17" class="pagenum" title="17"></a>
hamn för din längtan eller ett mål för din tillvaro. Vet
du icke, att jag är ett utflöde af den Allsmäktiges kraft,
som beskyddar dig, hvar du i världen går &mdash; en stråle
af Hans ljus, som skall vägleda dig i tankarnas skuggspel?
Sök! sök! sök, och du skall finna till sist, men
sök i Hans ljus och icke i ditt, ty ditt eget är mörker!
Se, jag har gifvit dig din första bok, och jag skall ännu
gifva dig många. Men mitt väsen är kraft och icke
kärlek; begär ej, att jag skall gifva dig hvad jag icke
är utsänd att gifva. Själf må du göra dig däraf förtjent;
jag lämnar dig nu. Se, den tredje, som jag beskyddar,
är nära, och jag har gifvit denna ande i stoftet samma
gåfvor som dig, med större makt att bruka dem i den
Allsmäktiges tjenst. Spegla dig i din motbild, men tag
dig till vara; makt är missbruk! Farväl!
</p>

<p>
Morgongryningen ljusnade i fjärran vid Lifflands
kuster, stjärnorna bleknade bort, och ännu sof Hagar,
hafvets irrande spån, i trappgången till Andromedas kajuta.
</p>

<h3 class="chapter" id="chapter-1-2">
<a id="page-18" class="pagenum" title="18"></a>
2. I Kolmårdens skog.
</h3>

<div class="motto">
<p class="motto">
De stodo hotande, öga mot öga, som två
örnungar, hvilka stött vingarna mot
hvarandra i flygten.
</p>

</div>

<p class="first">
<span class="firstchar">H</span>itåt! <em>En avant!</em> ... Där ... i enrisbuskarna! ...
Axelson, genskjut honom! Hvar är Martens? Ah,
de odågorna, alla blifva de efter! ... Ser du honom?
Han måste vara där. Han hade varit såld, om ej de
fördömda buskarna skymt honom ... Locka hit Bella,
drif honom ut! ... Jag skall låta hänga det infama
kopplet, som drifver harar, när jag har mickel på tjugu
steg ... Hvad? Du ser ingenting? ... Där ... där! Fyr! ...
Bom? Skjuta på spindelväfvar! ... Han försvann mellan
stenarna ... <em>Adieu, mon plaisir!</em>
</p>

<p>
Den lätta röken af två skott höjde sig i luften,
medan en smärt, gul skepnad, som knappt kunde urskiljas
mellan höstens gulnande löf, slank kvickt uppför den
nära skogsbacken.
</p>

<p>
Orden voro en flickas, som till häst banade sig väg
öfver vindfällen och snår i Kolmårdens skogar. Hennes
kinder blossade, hennes svarta barett hade bortsopats af
en hängande gren; hennes upplösta hår fladdrade fritt
under den häftiga ridten. Hon märkte icke, att hennes
löddriga häst, som stegrade sig för sporren, hade vrickat
sin ena framfot.
</p>

<p>
<a id="page-19" class="pagenum" title="19"></a>
&mdash; Hvad nu, Caballero? fortfor hon, under fåfänga
försök att sporra sin vackra, haltande andalusier uppför
backen, där villebrådet försvunnit. &mdash; Du vill inte, du?
Men <em>jag</em> vill! &mdash; Och hon lade en otålig, förnärmad
herskarinnas hela tonvikt på detta <em>jag</em>.
</p>

<p>
Åter stegrade sig andalusiern och denna gång så
häftigt, att en mindre van ryttarinna blifvit ohjälpligt
kastad ur sadeln. Den unga flickan gaf honom slag på
slag med ridspöet, likasom hade sporren icke trängt nog
djupt in i hans blödande sida. Men förgäfvet. Det ädla
djuret skälfde i alla leder och kunde icke förmås att
taga ett steg framåt.
</p>

<p>
Hon steg af och höjde ånyo sitt smidiga spö, när
ridknekten, som åtföljt henne trettio steg på sidan,
närmade sig.
</p>

<p>
&mdash; Caballero haltar, han har vrickat sin vänstra
framfot, anmärkte knekten vördnadsfullt.
</p>

<p>
Det höjda spöet sänktes utan att slå, och ryttarinnan
genmälde, skrattande för att dölja en känsla af blygsel:
</p>

<p>
&mdash; Haltar han? Mickel har tur i dag. Hela naturen
har anlagt hans gula livré, och se, nu har han bitit min
häst i foten! Hvar är kopplet? Och hvar äro jägarne?
</p>

<p>
&mdash; De följde hundarna, som drefvo upp haren, när
nådig fröken såg räfven och vek tvärt åt sidan. Nådig
fröken rider så, att ingen där lätteligen följa kan. Jag
råkade vara närmast.
</p>

<p>
&mdash; Godt, Axelson. Hvad skola vi nu göra med
Caballero? återtog flickan, i det hon räckte tyglarna åt
knekten och kastade sig vårdslöst ned på en mossklädd
sten, medan hennes barm ännu höjde och sänkte sig
efter ridtens ansträngning.
</p>

<p>
&mdash; Herr Klas och jägarne torde hört skotten,
genmälde knekten, men det töfvar allt, förrän de hinna
<a id="page-20" class="pagenum" title="20"></a>
hit. Vill nådig fröken vara så nedrig och rida min häst?
Morsker lyder nog tygeln och bär så lätt som en vippgunga.
Jag skall ombyta sadel och leda Cabellero till
staden. Han lärer fuller få stå en eller två veckor i
stallet.
</p>

<p>
Den unga flickan sträckte ut handen efter en
rönnbärsklase, som hängde i närheten, smakade på bären,
men fann dem sura och kastade bort dem. Hennes
lifliga drag antogo ett gäckande uttryck.
</p>

<p>
&mdash; Så? Du tror, att herr Klas skall finna mig,
när han hört skotten? Men om han <em>inte</em> finner mig? ...
Jag tager din häst, Axelson ... nej, du behöfver ej byta
om sadel ... och rider ensam till staden. Led Caballero
hvart du behagar. Och när du möter våra jägare, så
säg dem, att du funnit mig kastad ur sadeln och död
någonstädes i en bergsklyfta. Hvad händer ej på en
räfjagt? De finnas nog, som sjunga <em>tedeum</em> för denna
nyheten. Håll god min, se ömklig ut, och pressa fram
några krokodiltårar ... Å, det blir gudomligt; du skall
sedan berätta mig huru de grimasera! En skön lifvakt!
Kungen i Frankrike har ej en bättre. Ja, gör så, Axelson,
du skall få en guldkedja, om du skrämmer dem från
förståndet.
</p>

<p>
&mdash; Inte kan nådig fröken rida ensam till staden i
den stiglösa skogen, och mig kan detta putset kosta
min hals, understod sig den bekymrade knekten att
invända.
</p>

<p>
&mdash; Din hals? Nå än sen? Det finns skrikhalsar
nog i Sverige dig förutan.
</p>

<p>
Och flickan skrattade så uppsluppet gladt, som man
endast skrattar vid femton år.
</p>

<p>
&mdash; Skulle jag lämna nådig fröken allena! ... Det är
si och så med Kolmården, som hvar man vet. Folk
<a id="page-21" class="pagenum" title="21"></a>
säger, att när här är mörkt, hör en sitt namn ropas i
alla buskar, och i solsken rumstera här stigmän ... Den,
som här gångar in, gångar inte så lätt ut igen ... Han
kan hittas nedgräfd i mossen.
</p>

<p>
Flickan reste sig och höjde, halft hotande, halft
skrattande, ridspöet.
</p>

<p>
&mdash; Lyder du, eller lyder du inte? Hvartåt är
staden?
</p>

<p>
&mdash; Vi hafva marmorbruket i öster, Bråviken i söder
och Björnsnäs i väster, rätt till höger om solen. Därifrån
går vägen till staden rätt söderut. Men dit är en god
mil och intet annat än villsamma gångstigar ...
</p>

<p>
I stället att svara, omladdade jägarinnan sitt gevär,
kastade det öfver skuldran, steg med ett lätt hopp i
knektens sadel och var i begrepp att rida sin väg, när
hon erinrade sig, att ett intåg i Norrköping på detta sätt,
i en manssadel, dock ej vore rätt förenligt med hennes
rang och kvinnliga värdighet.
</p>

<p>
&mdash; Byt om sadlarna! befallde hon och steg åter ned.
</p>

<p>
Knekten nödgades lyda. Innan kort såg han sin
unga herskarinna aflägsna sig i muntert skridt på hans
Morsker, följande en knappt märkbar gångstig åt väster,
i det hon skrattande förnyade sin förra befallning:
</p>

<p>
&mdash; Vid ditt lif, Axelson, kom ihåg, att jag är död
i en bergsklyfta! Gif akt på grimaserna! Tänk på
guldkedjan!
</p>

<p>
&mdash; <em>Hon</em> död i en bergsklyfta! upprepade knekten
förargad. Är hon kollrig? Hvad är detta för ledingens
konster! Jäkeln, det har skogsrået satt i henne! De
skulle slå mig på fläcken i järn; jag skulle kantänka
hafva tagit mutor af påfven och skuffat henne i klyftan.
Och innan de blifvit underkunnige om <em>causan</em>, som herr
Klas brukar säga, skulle de i blanka rappet hafva slagit
<a id="page-22" class="pagenum" title="22"></a>
mig brun och blå och hängt mig som en galen hund i
närmaste ek. »Nä, inte för ölt smör i Smauland», sa&rsquo;
göingen. Jag binder Caballeron vid rönnen, efter han
inte kan gå, och gifver mig af, allt hvad skacklarna
bära, till följet. Vi måste få fatt henne, innan något
otyg händer för hennes upptåg i denna förbannade
skogen. Fy, fulingen, här är ramt!
</p>

<p>
Medan Sven Axelson skyndade, illa till mods, att
uppsöka jägarne, blir det tid att följa den unga ryttarinnan
på hennes äfventyrliga ridt i den illa beryktade
skogen. Kolmården var då och långt in i nyare tider det
mellersta Sveriges vidsträcktaste, oländigaste skogstrakt,
sträckande sig öfver sydvästra delen af Södermanland
och nordöstra delen af Östergötland ned emot Bråviken.
Denna vildsköna, men ofruktbara och glest befolkade
nejd ansågs vimla af vättar och erbjöd i verkligheten
en fristad åt mången skogsriddare, som hade sina skäl
att icke nalkas städerna Nyköping och Norrköping allt
för närgånget.
</p>

<p>
Det var en halfklar septemberdag, ungefär middagstiden;
luften sommarlikt varm och strålande lugn efter
regnbyar, som rasat de förra dagarna vid Östersjöns
kuster. Ryttarinnan fortsatte sorglöst sin ridt i den
anvisade riktningen, gnolande på en tysk ballad, mera
för tidsfördrif än för nöje, ty hennes osäkra röst förrådde
inga musikaliska anlag. Hon andades med välbehag
skogarnas barrdoft; hon kände sig lätt om hjärtat och
glad till mods. Jagtens spännande otålighet var förgäten;
här var frihet från alla band, ingen odräglig vakt, ingen
snärjande konvenans. Hvem anmärkte här, om hon
blottade i värmen sin skuldra eller gaf fritt lopp åt sina
själfsvåldiga nycker? Band efter band löste sig i hennes
enkla, nästan tarfliga riddräkt, och hon såg sig icke
<a id="page-23" class="pagenum" title="23"></a>
tillbaka, när hon tappade under ridten sin ena sko,
likasom hon förut tappat baretten.
</p>

<p>
Om hon varit en älskarinna af naturen, hade hon
troligen stannat vid någon af dessa fängslande utsikter,
hvilka nejden erbjöd, där den täta skogen stundom afbröts
af en dalgång, genom hvilken en bäck sorlade och ett
förtrollande perspektiv af höjder och dälder öppnade sig.
Men hon red förbi, utan att bevärdiga sitt lands skönhet
med en blick. Hon framtog en bok i duodesformat, med
permar af pergament. Hon försökte att läsa, där marken
var jämnare, men det lyckades henne icke. Hon försjönk
i tankar, som ofta stördes af nödvändigheten att böja
undan en hängande gren af slokbjörken, att återfinna
gångstigen, som förlorade sig i snåret, eller att spränga
öfver en mötande sumptrakt, en stängande skogsbäck.
Hvad tänkte hon? Tankarna funno inga ord, men ett
desto lifligare minspel, som beständigt förändrade hennes
rörliga anletsdrag. Än skrattade hon högt, än slog hon
vredgad trädstammarna med sitt ridspö, likasom ville
hon bestraffa en förolämpning, än åter stannade hon
för att lyssna om någon förföljde henne. Man kunde
ej misstaga sig om denna flickas häftiga lynne och rika
inbillningskraft, men hon tycktes växla gestalt med hvarje
rörelse. Nästa ögonblick kunde man åter se henne kall
och lugn beräkna den väg, som snarast borde föra henne
genom den villsamma skogen.
</p>

<p>
Hon behöfde en säker blick. Gångstigen, i början
tydlig, förlorade sig snart mellan mosstufvor och dungar
af ormbunkar eller enris, för att åter blifva märkbar
på andra sidan om ett snår eller en bergklack. Hon
borde icke vara långt från Björnsnäs, och ännu visade
sig intet spår af människoboningar, icke ett gärde, icke
en lada, icke en koskälla. Några hvitnade ben lågo
<a id="page-24" class="pagenum" title="24"></a>
vid sidan af gångstigen. Var det djurs eller mördade
människors ben? Ryttarinnan skrattade åter &mdash; hon
skrattade ofta. Axelson hade lyssnat på löjliga folksägner.
Hon kände sig icke det minsta rädd, men
hon öfvertygade sig, att där var krut i fängpannan på
hennes gevär.
</p>

<p>
Då hördes på afstånd ett hundskall. Det var Bella,
som åter uppdrifvit en hare. Axelson måste ha uppnått
jagtsällskapet. Man jagade icke mer, man sökte henne,
död eller lefvande. Om den dumme knekten dock
förstått att uppskrämma jägarne, såsom hans order lydde!
I alla händelser skulle de ej finna henne utan hatt och
sko, de skulle darra för hennes lif och för sina egna.
Hon påskyndade ridten.
</p>

<p>
Skogen blef åter tätare, snåren ogenomträngligare,
gångstigen var förlorad. Hon nödgades stiga af och leda
sin häst mellan trädstammarna med solen till vägvisare.
</p>

<p>
Nu kom hon till en å, som var för bred för ett
hästsprång. Ingen bro; stranden var sumpig. På åns
andra strand stod en trasig pojke, metande foreller. Hon
tillropade honom att anskaffa en båt. Han förstod
henne icke; han betraktade henne förvånad och stum.
Hästtramp och röster hördes ej långt bakom henne i
skogen.
</p>

<p>
Hon framsökte en liten börs ur sin kjolsäck och
kastade öfver ån en silfverdaler, som nedföll vid gossens
fötter. Nu förstod han henne, sprang ett stycke långs
stranden och tecknade, att hon borde följa honom. Hon
red efter anvisningen, kom till ett vadställe och var
snart öfver på andra sidan. Här öppnade sig en smal
körväg; hon följde vägen och nalkades en kolmila.
Kolaren stod vid milan och betraktade henne, lika
förvånad som gossen. Hon hann icke fråga honom,
<a id="page-25" class="pagenum" title="25"></a>
förföljarne voro redan vid ån. Hon gaf hästen sporrarna
och fortsatte sin brådskande ridt.
</p>

<p>
Skogen glesnade, en hägnad, en åkertäppa, en bondgård
visade sig. Hon tänkte ett ögonblick på att fly
till gården, men ändrade plan och jagade framåt, utan
att dröja. Nej, de skulle ej fånga henne; hon skulle
före dem uppnå staden, om hon ock skulle rida ihjäl
Sven Axelsons Morsker.
</p>

<p>
Då öppnade sig en vid utsikt öfver Bråvikens vattenspegel,
som skimrade i solskenet. Icke en krusning
störde dess blanka lugn. En örlogsbrigg låg ankrad tätt
invid en lastbrygga för kolpråmar och torkade sina våta
segel.
</p>

<p>
Denna syn ingaf ryttarinnan nytt mod. Uppnådde
hon icke staden, ville hon låta hästen löpa och själf
söka ett gömställe. De skulle ej fånga henne; denna
triumf ville hon icke unna dem.
</p>

<p>
Hon fortfor att jaga hejdlöst framåt, när, vid en
tvär krökning förbi en klippa, hästen skyggade åt sidan
för ett föremål, som låg utsträckt i gräset vid klippans
fot. Oförberedd på denna hastiga vändning, vacklade
ryttarinnan i sadeln och föll handlöst i armarna på det
liggande föremålet, en flicka, såsom hon själf.
</p>

<p>
Fallet var lika häftigt som oväntadt. De båda
flickorna stötte sina hufvuden mot hvarandra, och den
främmande uppgaf ett rop af förskräckelse. Ryttarinnan
släpades ett stycke med foten intrasslad i stigbygeln,
men lyckades göra sig lös och reste sig genast därefter
med af vrede purprade kinder.
</p>

<p>
&mdash; Du där, du, hvarför skrämmer du min häst?
</p>

<p>
Och det vredgade ordet åtföljdes ögonblickligen af ett
slag med ridspöet, som lämnade en röd strimma på den
slagnas blottade hals.
</p>

<p>
<a id="page-26" class="pagenum" title="26"></a>
Den främmande flickan hade icke förr hämtat sig
från sin bestörtning, innan hennes vrede upplågade lika
hastigt som ryttarinnans.
</p>

<p>
&mdash; Och du där &mdash; slår du mig för att du rider som
en galning och icke ser framför dig? utropade hon, lika
blossande röd, i det hon ryckte till sig ridspöet och
försökte att bryta sönder det. Men spöet var af flätad
rotting med silfverskaft och brast icke, när det böjdes.
</p>

<p>
&mdash; Våga att slå mig engång till! fortfor den förorättade
i samma uppretade ton.
</p>

<p>
De stodo några ögonblick hotande, öga mot öga,
som två örnungar, hvilka stött vingarna mot hvarandra
i flygten. Båda befunno sig på samma gräns mellan
barnet och ungmön, femton eller sexton år; båda häftiga,
stolta, djärfva, båda mätande hvarandra med samma
mörka, blixtrande ögon. Det var yttre likhet och inre
själsfrändskap mellan dem; jägarinnans riddräkt var knappt
dyrbarare än den obekanta flickans svarta kamlottsklädning,
och båda röjde nästan samma likgiltighet för
den vårdade toilett, som vid deras ålder vanligen är
af så mycken vikt. Lika utbildad för sin ålder, var den
obekanta flickan längre till växten och hennes drag
mera regelbundet vackra, hvilket företräde ersattes af
ryttarinnans säkrare hållning och den öfverlägsna bestämdhet,
som röjer vanan att befalla och blifva åtlydd.
</p>

<p>
Axelsons skrämda häst hade galopperat bort med
den toma sadeln. Det var så lugnt, så tyst, att icke ett
löf prasslade, icke ett vågsvall sorlade mot strandens
kiselstenar. I detta tysta lugn hördes nu trampet af
hästhofvar på vägen.
</p>

<p>
&mdash; Göm mig! Göm mig! utropade ryttarinnan plötsligt,
i det hennes vrede ögonblickligt gaf vika för en
barnslig otålighet att ej blifva upptäckt af detta jagtsällskap,
<a id="page-27" class="pagenum" title="27"></a>
som hon föresatt sig att trotsa. Och när den
andra stirrade på henne, utan att förstå en så obegriplig
begäran, sprang hon hastigt bakom en hasselhäck, som
betäckte sluttningen och dolde henne för de förbifarande.
Nyfiken, men med lika förändrade känslor, afbidade den
andra hvad nu skulle följa.
</p>

<p>
En ryttareskara närmade sig på körvägen. Det var
sex eller åtta grant utstyrde herrar, åtföljde af sina ridknektar.
Efter dem redo två kammartärnor i bedröfligt
skick, krampaktigt hållande sig fast vid hästarnas man.
Efter dem följde åter två andlösa, förskrämda, adeliga
jungfrur med sina kavaljerer och sin betjening. Hela
denna skara af mer än fyrtio jägare och jägarinnor följde
den flyendes spår, som förrådts af kolaren. Lyckligt
nog för den flyddas inkognito, hade hundarna kopplats i
skogen och blifvit långt efter förföljarne.
</p>

<p>
&mdash; Har du sett drottningen? frågade den främste
ryttaren flickan vid hasselhäcken.
</p>

<p>
&mdash; Nej, svarade flickan, i det att hon ställde sig
framför häcken, där denna var glesast. Och hon kände
en lätt darrning ila genom sina leder. &mdash; Drottningen?
Hvarför skulle en drottning dölja sig? Är det förräderi? ...
</p>

<p>
&mdash; Hon måste ha ridit här förbi, återtog den förnäme
herrn, i det han tvekande höll ett ögonblick stilla.
</p>

<p>
&mdash; Jag ser hofspåren af Morsker. Han har skyggat
åt sidan här, anmärkte Sven Axelson, som öfverlämnat
Caballero åt en kamrat och ledde på dennes häst efterspaningarna.
</p>

<p>
&mdash; Sicken en, var det hon? utropade flickan med
en mer än låtsad förundran. &mdash; Ja, hon red nyss här
förbi och tog vägen åt Åby.
</p>

<p>
&mdash; Framåt! lydde kommandot.
</p>

<p>
<a id="page-28" class="pagenum" title="28"></a>
&mdash; Men Morsker har skyggat här! upprepade Axelson
envist.
</p>

<p>
Ingen hörde honom. Jägare, knektar, jungfrur och
tärnor galopperade vidare.
</p>

<p>
De hade alla en icke så liten anledning att genomleta
land och rike för att återfinna den de sökte, ty flyktingen
var ingen ringare person än Sveriges unga drottning
Kristina, då redan väl bekant för sin energi, sitt goda
hufvud och sina nycker. Hvarför hon tillställt allt detta
alarm med sin omotiverade flykt från jagtsällskapet,
visste hon troligen icke själf. Hon var förtretad öfver
en misslyckad räfjagt, och det roade henne att förtreta
andra. Man har sagt om Kristina, att hon aldrig varit
ett barn. Det är ett af de misstag, hvartill man så lätt
förledes af en brådmogen utveckling. Hennes förstånd,
hennes fattningsgåfva flög med fjärilvingar snabbt öfver
barndomens råmärken, men i lynnets grund och i oförmågan
att beräkna handlingens följder hade hon följt
barndomens utvecklingslagar. Och nu skulle hon snart
fylla sexton år; nu kände hon, vid ungdomens portar
och med dess frihetslystnad, hela kontrasten mellan det
tvång, hvarunder hon ännu måste böja sig, och den
nästan enväldiga konungamakt, hvartill hon ansåg sig
född. Denna omgifning, som på samma gång smickrade
och omsnärjde henne, skulle erfara, lika godt huru,
att hon hade en vilja för sig och kunde handla därefter.
Misstrogen var hon därtill. Hon hade fått den föreställningen,
att visse maktägande ej ogärna skulle se,
om något olycksfall drabbade henne, hvarefter de kunde
styra Sverige henne förutan. Och det roade henne att
gäcka sådana förhoppningar.
</p>

<p>
Nu framträdde hon från hasselhäcken med ett
harmset utrop öfver det bakvända, nötaktiga sätt, på
<a id="page-29" class="pagenum" title="29"></a>
hvilket Axelson hade utfört hennes befallningar. Hon
var icke så sparsam på grofva uttryck, som man kunnat
förvänta af hennes rang och uppfostran, den unga
Kristina. Hon hade lärt något också af ridknektarne,
efter hon ju red som en pojke i sadeln och visade en
så utmärkt skicklighet i alla kroppsöfningar.
</p>

<p>
&mdash; Jag lurade dem! sade den andra flickan, som,
i första förtjusningen öfver sin lyckade list, glömde hvem
hon hade framför sig.
</p>

<p>
&mdash; Å, du skulle ej spela illa i en fransk komedi,
du! svarade drottningen, i hvars lifliga, ombytliga håg
den senare väntjensten hastigt utplånat den förra vreden.
&mdash; Värker ditt hufvud? tillade hon, när hon såg, att
flickan tryckte en våt näsduk mot tinningen.
</p>

<p>
&mdash; Inte mycket, men nog var det hårdt mot hårdt,
när vi två stötte samman.
</p>

<p>
Och hon hade så när tillfogat: Värker icke <em>ditt</em> hufvud?
Men nu ihågkom hon det otroliga, att hon hade en drottning
framför sig, och nedstämde den förtroliga tonen till
en ödmjuk fråga om den nådiga fröken skadat sig. &mdash; Drottningen
var den enda, som då hade rätt att kallas
fröken, hvilket var det vanligaste tilltalsordet vid icke
officiela tillfällen. Ännu kallades adelns döttrar jungfrur.
</p>

<p>
&mdash; Tror du, att <em>mitt</em> hufvud är af kork? genmälde
den unga drottningen muntert. Men herrarne där skola
finna min lösa häst och vända tillbaka. Visa mig en
utväg att komma till staden före dem!
</p>

<p>
&mdash; Nådig fröken skulle låta ro sig dit.
</p>

<p>
&mdash; Ro? Det är bra. Hvar får jag en båt?
</p>

<p>
&mdash; Andromeda ligger vid lastbryggan. Jag skall
begära en båt af herr Herman.
</p>

<p>
&mdash; Godt. Säg, att jag befaller nu genast en
båt med sex roddare och två marinsoldater till min
<a id="page-30" class="pagenum" title="30"></a>
eskort! Hvarför har ej Andromeda gått upp till
staden?
</p>

<p>
&mdash; Vi fingo på morgonen stiltje och motström. Det
var omöjligt att komma längre.
</p>

<p>
&mdash; Alltså en båt. Skynda dig! Tror man dig inte,
så tag här min ring! Men intet ord att jag fallit! Den
eländige Morsker, jag skall låta skjuta honom! Intet
ord därom, förstår du? ... Vänta! Din hatt och din
högra sko! Jag har tappat mina i skogen.
</p>

<p>
Läsaren har redan anat, att det var nattens barn
Hagar, som begagnat Andromedas ofrivilliga rast för att
andas landtluft i bryggans närhet och därunder råkat ut
för detta sällsamma möte. Och Hagar var genast färdig.
Barfota och utan hatt, sprang hon till örlogsbriggen att
utföra drottningens order.
</p>

<p>
Denna begagnade tiden att ordna sin dräkt i det
möjligast presentabla skick. Kristina var lika mån om
sin kungliga värdighet, som hon var likgiltig för toilettfrågorna,
när en sträng konvenans icke fordrade det.
</p>

<p>
Ajusteringen var så fumlig och brådskande, som
man kunde förvänta af en prinsessa, hvilken hvarken
vants att betjena sig själf eller bryr sig om huru det
lyckas. Klädningen tillknäpptes och utslätades med
några hastiga handstrykningar, men behöll än här, än
där ett strå eller ett löf från skogen. Håret uppknöts
så godt det i hast lät sig göra. Hagars hatt och sko
passade förträffligt, men skon hade klackar enligt dåtidens
bruk, och Kristina tålde ej klackar. Utan betänkande
uppdrog hon sin jagtknif ur kjolsäcken och var
upptagen af det mödosamma arbetet att bortskära klacken,
när Hagar återvände, följd af herr Herman Fleming.
</p>

<p>
&mdash; Slupen afbidar eders majestäts vidare order,
anmälde herr Herman med styf sjömanshonnör.
</p>

<p>
<a id="page-31" class="pagenum" title="31"></a>
&mdash; Godt, jag är strax färdig, svarade drottningen med
en vårdslös hälsning. &mdash; Hjälp mig, du ... Hvad heter du?
</p>

<p>
&mdash; Hagar.
</p>

<p>
&mdash; Hjälp mig med klacken, du! Sådant dumt påhitt
att göra människor halta!
</p>

<p>
Och Hagar förenade sina bemödanden med drottningens
att bortskära klacken. Men klacken var fästad
med järnpliggar och motstod deras anfall. De måste
anlita den förvånade sjömannen, som ändtligen lyckades
afskära det motspänstiga föremålet, med den framgång,
att en bit af skons häl delade klackens öde.
</p>

<p>
&mdash; Nu kan jag gå, sade drottningen tillfredsställd,
profvande skon. &mdash; Se här, barfot! &mdash; Och hon räckte
Hagar ett guldmynt.
</p>

<p>
Hagar kände sig förödmjukad.
</p>

<p>
&mdash; Med nådig frökens tillåtelse vill jag gifva den
granna penningen åt Norrköpings fattiga, svarade hon.
</p>

<p>
&mdash; Är du högfärdig? &mdash; Och Kristina genomborrade
sin medtäflerska i stolthet med en blick af förakt.
</p>

<p>
&mdash; Min sko vore ej värdig en så hög ära, om
den såldes, svarade Hagar, i det hon återlämnade den
kungliga ringen.
</p>

<p>
Drottningen vände henne ryggen och tog Herman
Flemings arm för att gå. I detsamma trampade hon på
en bok.
</p>

<p>
&mdash; Jag har tappat min Tacitus, sade hon.
</p>

<p>
Fleming böjde sig ned, upptog boken och räckte
den åt drottningen.
</p>

<p>
&mdash; Det är Tacitus, anmärkte han, grimaserande med
sitt trumpna löje och en blick på Hagar, ty han igenkände
det våta föremålet från Andromedas förstäf.
</p>

<p>
&mdash; Men detta är icke <em>min</em> bok! utropade Kristina.
Denne romare var vackrare inbunden, än hennes egen.
</p>

<p>
<a id="page-32" class="pagenum" title="32"></a>
&mdash; Förlåt, sade Hagar, den är min.
</p>

<p>
Om hon vid dessa ord röjt det aflägsnaste spår af
triumf eller högmod, hade där åter stött kant mot kant,
och den lärda unga drottningen skulle lika litet förlåtit
en täflan i lärdom, som en täflan i stolthet. Men hvad
än Hagar kände, förstod hon att dölja det. Hennes ord
voro en skolflickas, ingenting mer.
</p>

<p>
&mdash; Och <em>du</em> läser Tacitus? frågade drottningen &mdash; samma
fråga, som Fleming gjort.
</p>

<p>
&mdash; Det är mycket där, som jag ännu ej rätt förstår,
lydde det kloka svaret.
</p>

<p>
Tacitus har alltid, för tankens djup och uttryckets
koncentrerade korthet, ansetts såsom en af de mest svårläste
romerske häfdatecknare. Kristina visste detta af
egen erfarenhet.
</p>

<p>
&mdash; Du kan följa med mig till staden, sade hon,
åter ögonblickligt omstämd. &mdash; Jag vill se huru du reder
dig med den benige herren.
</p>

<p>
Anblicken af några ryttare på afstånd påskyndade
drottningens steg. Innan kort satt hon i slupen, som
med snabba årtag förde henne till Norrköping. Fleming
och två marinsoldater hade äran eskortera hennes majestät
till staden. Hagar bevärdigades med en plats på slupens
förtoft och besvarade några flyktiga frågor om sin person.
Svaren glömdes lika hastigt som frågorna; hafvets spån
dref åter ut i okända böljor.
</p>

<p>
Presidenten Kurck med familj hade nyss vid en
lukullisk middagsmåltid sökt återhämta sina krafter efter
sjöresans besvärligheter, när de öfverraskades af betjeningens
rop, att drottningen var på lastbryggan. Hon
skulle måhända hedra briggen med ett besök. Hvad
ville de göra i sin <em>deshabillé</em>? De riskerade en titt på
däcket och hunno i rätt tid uppfånga en skymt af en
<a id="page-33" class="pagenum" title="33"></a>
viftande näsduk i slupens förstäf, när den kungliga gästen
redan var långt ute på Bråviken.
</p>

<p>
&mdash; Det är Hagar! utropade lilla Katarina Kurck,
som tio år därefter blef drottningens hofjungfru.
</p>

<p>
&mdash; Hagar? Omöjligt, försäkrade presidenten. Hon
är i skogsbacken. Jag har skickat Pape att kalla henne
till måltiden.
</p>

<p>
&mdash; Du öfverser alltid med hennes försummelser,
anmärkte presidentskan.
</p>

<p>
&mdash; Här kommer Pape ... Nå?
</p>

<p>
&mdash; Hagar bad mig anmäla för hans nåd, att hon
fått befallning följa hennes majestät till staden. Jag
hann med möda kasta åt henne ett par skor, rapporterade
hofmästaren, som nu hade återvunnit hela sin
officiösa värdighet.
</p>

<p>
Presidenten kunde icke undertrycka ett smålöje.
</p>

<p>
&mdash; Sofi &mdash; sade han till sin maka &mdash; det skulle icke
förundra mig, om skickelsen engång fört dessa två snärtor
tillsamman. De äro som stöpta i samma degel och dessutom
födda samma natt. Men känner jag dem rätt, skola
de icke länge förlikas. En drottning och en tattarunge!
Ödet kan skämta rätt sällsamt ibland ... Pape, anskaffa
en säker båt! Vi skola låta ro oss till Norrköping.
</p>

<h3 class="chapter" id="chapter-1-3">
<a id="page-34" class="pagenum" title="34"></a>
3. Spartanskor.
</h3>

<div class="motto">
<p class="motto">
Afundas icke en drottning! Jag vet
det nu ... jag har debuterat i dag.
</p>

</div>

<p class="first">
<span class="firstchar">F</span>örutom de sex första barndomsåren, är måhända året
1642, Kristinas sextonde, det som är minst kändt
och minst omtaladt af denna drottnings brokiga lif. Hon
var icke mera det underbarn, som väckt så mycken
uppmärksamhet, men ännu icke den ungmö, som snart
skulle förvåna världen. Hennes studier voro afslutade,
hennes karakter i görningen. Hon var arftagarinna till
en krona, som med hvarje seger tilltog i glans, men
hon bar den icke ännu, dess makt tillhörde riksförmyndarne;
hon själf stod väntande i dess skugga. Hennes
personlighet syntes nästan glömd för hennes värdighet,
som ej kunde glömmas. Allas blickar voro riktade på
kriget i Tyskland, på Torstensons strider, faror och
segrar, på det franska förbundet och Danmarks misstänkta
hållning. Men just under detta Kristinas sextonde
år föregick inom henne själf denna obemärkta, men
betydelsefulla förändring, som med makten af en naturlag
flyttade drottningen-barnet, alldeles som andra vid hennes
ålder, från morgonrodnaden in i det fulla dagsljuset,
från barndomens drömmar och hugskott in i ungdomens
brus af svällande lifskraft.
</p>

<p>
<a id="page-35" class="pagenum" title="35"></a>
Norrköping, vid Motala älfs utlopp i Bråviken, var
före Gustaf II Adolfs tid endast en marknadsplats för
den rika östgötabygden, men växte genom Louis De Geer,
kungliga privilegier och sitt gynnsamma läge snabbt till
Sveriges förnämsta fabriksstad. Dess 4,000 invånare
voro mot slutet af September 1642 såsom fallne ur
hakarna i anledning af ett då timadt kungligt besök.
Den ännu omyndiga drottning Kristina var vid den ålder,
att hon borde förvärfva sig någon kännedom om sitt
rike och källorna för dess välstånd. Hon anträdde en
resa till Norrköping, åtföljd af rikskanslern och flera af
rådet, sin öfverhofmästarinna fru Beata Oxenstjerna,
gift med Karl Bonde, sin kusin pfalzgrefvinnan Marie
Eufrosyne, sin jämnåriga, jungfru Ebba Sparre, samt en
talrik svit. Det var dagar för nytta och nöje. Drottningen
besökte järnverken, harnesksmedjan, fabrikerna
och andra märkvärdigheter. Hon var lärgirig, hon frågade
oupphörligt, hon ville veta tillgången vid dessa
underbara förädlingsprocesser, som det svenska järnet
undergick. Slutligen tröttnade hon, alldeles som andra
vid hennes ålder, och då tillställdes för hennes nöje
jagten i Kolmården.
</p>

<p>
Utgången är bekant. Kammarherren Klas Wrangel,
som anförde jagten, ville uppdrifva elgar, men skogen
var därtill för vidsträckt och tiden för kort. Man nöjde
sig med harar. Drottningen sköt från sadeln i fullt
språng en jösse. Detta var icke nog, hon upptäckte
räfven, räfven bedrog henne, hon bedrog jagtsällskapet,
och änden blef kullerbytta.
</p>

<p>
När Kristina återvände till staden, syntes hon blek
och utmattad. Det var dock ingen barnlek, detta fall
från hästen och släpande vid stigbygeln. Hon låtsade
icke därom under första ifvern att gäcka förföljarne,
<a id="page-36" class="pagenum" title="36"></a>
men när spänningen var förbi, återtog naturen sin rätt.
Hon kände en olidlig värk i hufvudet, bröstet och ryggen;
hon inbillade sig, med sin lifliga fantasi, att hon afbrutit
ett refben. Med möda tillryggalade hon vid Flemings
arm den korta vägen från hamnbryggan till De Geers
hus, där hon bodde vid torget.
</p>

<p>
Här omhändertogs hon af fru Beata Oxenstjerna och
väckte ej ringa bestörtning. Kristina älskade ej denna
sin tuktomästarinna, som med alla en husmoders dygder
förenade ett sträft sätt och icke dolde, att hon ogärna
underkastade sig detta ömtåliga uppdrag af riksförmyndarne.
Hela hofstaten kom i rörelse och skrämdes ytterligare
af de återvändande jägarne, som ej kände drottningens
fall eller orsaken till hennes försvinnande, men
desto bättre kände Kolmårdens dåliga rykte. Sven
Axelson hade låtit undfalla sig halfkvädna ord om någonting,
som skulle ha timat i bergsklyftan. Det skulle ha
skett, men ändock icke skett: därpå blef ingen klok.
Hofläkaren efterskickades och föreskref åderlåtning. Intet
refben befanns brutet, men åtskilliga skråmor upptäcktes
på rygg och axlar samt en blånad på högra tinningen.
Kristina vägrade att angifva deras orsak. Man skulle
icke få den triumfen att se henne straffad för en nyck.
</p>

<p>
Furstinnan Marie Eufrosyne var likaledes af oro
och skrämsel illamående. De två kammartärnorna, hvilka
medföljt för drottningens närmaste uppvaktning, befunnos
halfdöda af ridten och fruktan för straff. Morsker hade
återfunnits betande i en skogsbacke. Vidunderliga rykten
gingo från mun till mun. Fröken Kerstin hade blifvit
bergtagen, eller hade hon med nöd undkommit stigmän.
Hon hade blifvit förhäxad &mdash; »krossad», som termen
lydde i folkspråket. Jägarne erinrade sig den okända
flickan, som ledt dem på villovägar åt Åby, och funno
<a id="page-37" class="pagenum" title="37"></a>
henne skäligen misstänkt. Hon måste förhöras. Men hvar
finna henne?
</p>

<p>
Hon fanns icke långt borta. Ingen hade haft tid
att tänka på Hagar. Okänd i ett främmande land, vågade
hon icke tränga sig in i drottningens bostad och satt,
väntande vidare befallningar, på trappan till huset. Här
igenkändes hon af Sven Axelson. Han hade ej glömt,
att Morsker skyggat vid det ställe, där flickan stått invid
hasselhäcken.
</p>

<p>
Hagar öfverraskades oförberedd, frågades, men behagade
icke svara. Hon ihågkom drottningens lifliga
önskan att dölja sitt äfventyr och förteg ståndaktigt allt,
utom den befallning hon fått att medfölja till staden.
</p>

<p>
Hon fördes till fru Beata, som tog henne för en
finsk kammarpiga.
</p>

<p>
&mdash; Så ja, sade den stränga frun, sedan hon fått veta
hvad hon trodde sig behöfva om Hagars person. &mdash; Du är
finska, du? Vet du hvad man säger om dig? Man säger,
att du är en trollpacka, som understått dig att bruka onda
anslag. Och vet du huru man straffar trollpackor? Man
piskar dem med ris och bränner dem på bål. Betänk detta,
du illmariga stycke; ljug icke, svara på mina frågor!
Hvad har händt fröken Kerstin i skogen? Hvarför återfanns
hennes häst med tom sadel? Hvarför är hon sårad?
Hvarför ljög du för herr Klas, att hon ridit till Åby?
</p>

<p>
&mdash; Jag trodde, att jägarne hade ondt i sinnet, svarade
flickan på sista frågan, utan att inlåta sig på de öfriga.
</p>

<p>
&mdash; Nå vidare! Jag vill veta hvarför fröken är
sårad och hvem som sårat henne.
</p>

<p>
&mdash; Hon har törhända stött sig mot träden. Där är
svårt att rida i Kolmårdens skog.
</p>

<p>
&mdash; Undflykter! Du vet mer än du vill bekänna.
Får jag svar eller får jag icke?
</p>

<p>
<a id="page-38" class="pagenum" title="38"></a>
Hagar teg.
</p>

<p>
&mdash; Axelson, hämta ris!
</p>

<p>
Axelson var ej sen att hämta ett hasselspö, som i
den gamla goda tiden alltid fanns till hands för loflig
husaga.
</p>

<p>
&mdash; Nå &mdash; sade fru Beata betydelsefullt &mdash; får jag
nu svar?
</p>

<p>
Hagar fortfor att tiga. Den som minns Hagar och
Bennu i Kaskas torp vet, att Dordej aldrig vågade hota
dem med ris, emedan de däraf blefvo blott sjufaldt värre.
</p>

<p>
&mdash; Apollonia &mdash; fortfor fru Beata till en handfast
kökspiga, som stod nyfiken i dörren, halft skrämd, halft
jubilerande öfver den unga trollpackans rättvisa näpst
&mdash; lös upp flickans klädning och blotta hennes skuldror!
</p>

<p>
Apollonia närmade sig. Hagar sprang tillbaka,
grep en väfsked, som stod vid väggen, och utropade:
</p>

<p>
&mdash; Våga att röra mig! Jag är här på drottningens
befallning, och ingen annan än hon har rättighet att förhöra
mig!
</p>

<p>
Drottningen var visserligen omyndig ännu och stod
under sin öfverhofmästarinnas tukt, men hon var dock
en drottning. Fru Beata besinnade sig.
</p>

<p>
&mdash; För häxungen till källaren, och tillbomma dörren!
Hon begär rannsakning; hon skall få den, så det hviner
om öronen. Du där &mdash; tillade hon till flickan &mdash; tänk
på profossen! Och tänk på bålet! När du betänkt dig,
så bulta i taket! Man skall höra dig i köket, och jag
vill då se om jag kan göra något för dig.
</p>

<p>
Hagar fördes trotsig, men utan motstånd, till husets
källare, under hvars fuktiga hvalf hon knappt kunde stå
rak, och instängdes på förbättring. Fru Beata hoppades,
att hon snart skulle falla till föga. Adelns privilegier
gåfvo den stränga, men rättvisa frun en domsrätt, som
<a id="page-39" class="pagenum" title="39"></a>
icke ens konungamakten vågade vidröra. Man omtalar,
just från 1642, att rikskanslern låtit straffa en tjenare,
oaktadt drottningens förbön.
</p>

<p>
Kristina låg i feber, förorsakad mera af nervskakningen,
än af yttre eller inre kroppsskador. Ebba Sparre
satt vid sin kungliga väninnas sida.
</p>

<p>
&mdash; Lider du mycket? frågade hon, i det hon tvättade
med blyvatten en skråma på den sårades högra
skuldra, som höjde sig märkbart öfver den vänstra. Den
vackra Ebba kallade i enrum drottningen du.
</p>

<p>
&mdash; Det är ingenting, sade Kristina. Jag kom likväl
till staden förr än ni.
</p>

<p>
&mdash; Men så du förskräckt oss! Dora ligger till sängs,
Sidonia hostar blod. De stackars tärnorna redo ihjäl
sig af skrämsel. Hvarför red du ifrån oss?
</p>

<p>
&mdash; Hvarför kunde ej Wrangel uppdrifva en elg?
Man ledsnar vid dessa eländiga harar. Jag fick sikte
på räfven, och sedan ... det var min lust att själf leka
villebråd. Det är godt att öfva sig. Många hundar
gläfsa på kronan.
</p>

<p>
&mdash; Tillåt mig badda din tinning! Hvarifrån fick du
blånaden där?
</p>

<p>
&mdash; Jag kindpustade skogsrået och han torde ha
klöst mig.
</p>

<p>
Ebbas bestörta uppsyn röjde, att hon icke ansåg
detta alltför otroligt, när i detsamma deras samtal afbröts
af fru Beata. Hon fann rådligast förbjuda den
febersjuka att tala.
</p>

<p>
&mdash; Läkaren &mdash; hviskade hon till Ebba &mdash; vill veta
hvar och huru drottningen skadat sig. Har hon yppat
något för dig?
</p>

<p>
&mdash; Hon säger, att skogsrået klöst henne, svarade
Ebba Sparre oskyldigt.
</p>

<p>
<a id="page-40" class="pagenum" title="40"></a>
&mdash; Tokprat! Men i våra dagar hör man ju mycket
talas om häxekonster. Jag har tagit en misstänkt
person i förvar; säg intet därom! Den sjuka bör lämnas
i ro.
</p>

<p>
Likasom för att gäcka denna föreskrift anmäldes
kort därpå rikskanslern, och honom kunde tillträde icke
förmenas.
</p>

<p>
Den berömde Axel Oxenstjerna, konungen utan
namnet, var vid denna tid femtionio år gammal. Högrest
och kraftfull, med grått hår, hög panna och blå ögon,
bar han ännu på kinderna ungdomens skära rodnad.
Man förstod, att denne man kunde befalla: han var ju
»den axel, kring hvilken världen (läs: samtiden) rörde
sig»; men han kunde äfven vara personligt älskvärd,
och inför sitt konungahus var han det alltid. Han hade
redan haft mer än en besk sanning att säga sin unga
drottning, och han skulle senare nödgas säga henne långt
flera; men han glömde aldrig, att han talade till »den
store Gustafs dotter».
</p>

<p>
Rikskanslern dolde icke sitt missnöje med Kristinas
obetänksamma jagtäfventyr och kom för att säga
henne det.
</p>

<p>
&mdash; Jag förnimmer, sade han, med fast mycken
bedröfvelse eders majestäts ohälsa af så skadeliga nöjen
och vet där intet annat råd till, än att taga en lärdom
af det som nu engång intet kan göras ogjordt. Är ock
eders majestät nu lyckligen kommen till den ålder, när
förståndet bör råda och I själfve veten huru kostbar
eder höga person är att akta för hela rikets välfärd.
Där är sannerligen intet så ädelt villebråd i Sveriges
skogar, att ju det kunde gå upp emot en enda skråma,
som eder rör, ty där som I icke akten edert eget hull
i ungdomens hastiga mod, mån I betänka, att I hören
<a id="page-41" class="pagenum" title="41"></a>
med kropp och själ Gud och Sveriges allmoga till. Och
jag vill nu intet hafva sagt detta till att bedröfva eder,
nådigaste fröken, efter I ju liden själfver af skadan, det
jag nu hoppas och beder till Gud, att snart skall hafva
en hugnelig öfvergång. Utan mån I till framtida bättre
eftersyn taga det gunstigt upp, såsom det kärligen och
med all skyldig vördnad eder sagdt är af eder och eder
store faders trogne tjenare, den intet bättre i världen
vet, än att hans nådiga drottning må komma till ett
lyckosamt regemente här i tiden och till de utvaldes ro
efter detta.
</p>

<p>
Hvarpå han med ett blidt småleende kysste drottningens
hand, likasom för att afbedja hvad där kunde
vara förnärmande i hans tillrättavisning. Axel Oxenstjerna
var så van att väga sina ord, hvilka ju på denna
tid lågo tungt i Europas vågskål, att en stenograf eller
en tryckpress från våra dagar icke behöft lägga en
bokstaf till. Om det fanns någon dödlig, för hvilken
den faderlösa Kristina kunde och borde hysa en dotters
känslor, var det visserligen denne man, den främste bland
hennes förmyndare, hvilken icke blott bar hennes kronas
bördor, utan allt från hennes späda år varit för sin
drottning en faderlig rådgifvare. Och hon kunde icke
undgå att vörda honom; han var verkligen den ende,
för hvilken Kristinas själfrådiga lynne böjde sig, den
ende som hon &mdash; ännu åtminstone &mdash; icke vågade motsäga.
Men att älska honom som en fader, att böja sig med
en dotters frivilliga lydnad under hans råd, det kunde
hon icke. Därtill var han henne för öfverlägsen, och
nyckeln till Kristinas gåtfulla personlighet, sådan denna
begynte antaga bestämd gestalt i hennes sextonde år,
var ingen annan än den, att hon icke tålde någon
<a id="page-42" class="pagenum" title="42"></a>
bredvid sig, långt mindre öfver sig. Hon kunde högakta,
värdera, beundra, älska, ja, ända till blindhet älska den
ene eller andre, som hon ansåg värdig sin aktning eller
sin kärlek, ty de hafva farit mycket vilse, som sagt,
att hon aldrig kunde älska någon eller något annat än
sig själf. Men hon kunde det endast med det villkor,
att detta något eller någon var henne underlägset. Att
stiga i hennes ynnest, det var icke blott att visa de
egenskaper, som hon uppskattade högst, det var än mer
att stå under hennes egen nivå; att falla i hennes gunst,
det var att vilja vara hvad hon var eller däröfver. Hon
begärde icke underdånighet, ehuru det i lynnets häftighet
stundom tycktes så, ty förödmjuka sig kunde också
en slaf, och hon föraktade slafvar. Hon behöfde och
hon fordrade att vara denna »makalösa», som hon sedan
blef, ett uttryck, i hvilket man läser devisen på hennes
ensliga storhet.
</p>

<p>
Hon satte sig upp och svarade i en lätt ton, som
motsades af hennes feberglänsande ögon:
</p>

<p>
&mdash; Jag red för häftigt, det är trötthet och går snart
öfver.
</p>

<p>
Rikskanslern betraktade henne forskande. Han befarade
ett nytt utbrott af dessa hastiga sjukdomsfall, för
hvilka Kristina varit utsatt under sina växande år.
</p>

<p>
&mdash; Det är rådligast att nu hvila, förmanade han.
Kommissarien De Geer väntar där ute att förnimma huru
det förhåller sig med hälsan. Hans underdåniga önskan
är att i morgon hedras med sin nådiga drottnings besök
på Finspång. Jag skall svara honom, att det må uppskjutas.
Resan gör omak.
</p>

<p>
Kristina reste sig upp i bädden.
</p>

<p>
&mdash; Eders kärlighet täckes svara kommissarien, att
jag med nöje skall mottaga hans inbjudning i morgon,
<a id="page-43" class="pagenum" title="43"></a>
yttrade hon. Är fältmarskalken Horn anländ till Norrköping?
Jag vill minnas, att han väntas i dag.
</p>

<p>
&mdash; Han anlände på förmiddagen, svarade rikskanslern,
förvånad att se den sjuka så hastigt vid
krafter.
</p>

<p>
&mdash; Jag önskar se honom, jämte eder och De Geer,
vid taffeln i kväll klockan sju.
</p>

<p>
&mdash; Nej, det kan eders majestäts nuvarande svaghet
omöjligt tillåta, vågade fru Beata invända.
</p>

<p>
&mdash; Min svärson Horn kan få den nåden att följa
till Finspång i morgon, om hälsan medgifver, anmärkte
Oxenstjerna.
</p>

<p>
&mdash; Hvad? Eders kärlighet vill, att en så berömd
hjälte, som nyss blifvit mottagen med stora ärebetygelser
i Schweiz, Holland och Frankrike på sin återresa, skall
vänta på företräde hos mig! Han har ej varit i Sverige
sedan tretton år, och jag kan ej minnas honom; jag var
ett barn, när han drog ut i kriget. Invitera honom till
aftonvarden; jag är fullkomligt frisk. Och assessor
Stjernhjelm, anlände han inte i går från Dorpt? Jag
önskar se honom med de öfrige. Han blir nu vår
antikvarie för rikets fornlämningar; jag vill fråga honom
om han kan restaurera Stäket. Det är märkeliga ruiner;
jag var nära att bryta halsen af mig där vid besöket i
somras.
</p>

<p>
Hon talade fort och otåligt; det var feber i orden.
Rikskanslern växlade en betänklig blick med sin syster,
men ansåg icke rådligt att <em>nu</em> motsäga henne. Febern
kunde förvärras. Resultatet blef, att de tre nämnde
herrarne skulle inbjudas till hoftaffeln samma kväll, och
om drottningen, som man kunde förmoda, vore hindrad
att infinna sig, skulle rikskanslern och hans syster göra
<em>les honneurs</em>.
</p>

<p>
<a id="page-44" class="pagenum" title="44"></a>
Men hon infann sig. Hon <em>ville</em> ej vara sjuk, hon
<em>ville</em> ej vara kastad ur sadeln, <em>ville</em> ej anses straffad för
sin obetänksamma ridt. Ingen skulle ana de frossskakningar,
som genomilade hennes leder, eller den
matthetens svindel, som gång på gång hotade att beröfva
henne medvetandet. Hon hade till och med låtit kläda
sig omsorgsfullare än vanligt. Hon talade mycket, kanske
för mycket, men hon talade klokt och, där ämnet tillät
det, kvickt. Det var första gången man såg den Kristina,
som skulle förvåna världen. Rikskanslern hörde henne
med undran, de öfrige med beundran. Hon hade sedan
några få timmar likasom vuxit. Drottningen-barnet tycktes
genom någon underbar, plötslig kris hafva blifvit förvandlad
till drottningen-jungfrun.
</p>

<p>
Presidenten Kurck, som icke dröjde att vid sin ankomst
uppvakta de höge resande, blef likaledes inbjuden
till hoftaffeln. Denna serverades för fjorton personer.
Norrköping hade den sällsynta lyckan att se kring sin
drottning församlade fem män, hvilka redan voro och
än vidare skulle blifva de främste representanterne för
fem olika samhällsriktningar: riksstyrelsen, kriget, lagskipningen,
industrin och litteraturen.
</p>

<p>
Det var en femtonårig prinsessas debut, och i hvilket
tillstånd! Till höger om henne satt rikskanslern, till
vänster fältmarskalken Horn. Vid sidan af dessa grannar
ville hon för intet pris förråda en svaghet, men hade
iakttagit försiktigheten att behålla Ebba Sparre närmast
bakom sig som uppvaktande hofjungfru. Tid efter annan
lutade hon sig mot sin väns skuldra, likasom för att
hviska till henne en befallning, medan hon i verkligheten
behöfde ett stöd för att icke förråda sig.
</p>

<p>
Man talade om kriget, om Torstensons tåg mot
Olmütz och möjligheten af ett förestående stort fältslag;
<a id="page-45" class="pagenum" title="45"></a>
det var en månad före andra slaget vid Breitenfeld.
Horn hade nyss afslagit republiken Venedigs ärofulla anbud
att som generalissimus anföra dess härar mot turkarne.
Kristina yttrade skämtande, att så kärt det vore att se
honom i Sverige, ville hon hellre se honom i Konstantinopel.
</p>

<p>
&mdash; Dock ej som fånge, anmärkte Horn.
</p>

<p>
&mdash; Eder kan man instänga, men aldrig kufva, genmälde
drottningen. Edert lif är en saga. Trollen stänga
eder sju år i berget, och ni återvänder föryngrad till
nya bragder.
</p>

<p>
&mdash; Vanan gör underverk, svarade Horn leende.
Finska pörten och tyska bivuaker ha den fördelen att
icke skämma bort oss med mjuka bäddar.
</p>

<p>
&mdash; Säg inte det, fältmarskalk! Ni och edra landsmän
värmen eder gärna vid elden. Ni hade hett nog
vid Breitenfeld, men så var ni också konungens »högra
hand».
</p>

<p>
&mdash; Jag håller för, att en krigare hellre mister sin
högra hand, än ser den i kedjor, genmälde fältherren.
Det värsta i Ingolstadt var att icke få slåss för min
unga drottning. En gång &mdash; tillade han &mdash; var jag nog
lycklig att få göra eders majestät en tjenst. Det var,
när jag hedrades med förtroendet att begära prinsessans
af Brandenburg hand för salig konungen, eder store
fader.
</p>

<p>
&mdash; När jag blir sextio år &mdash; svarade Kristina i samma
ton &mdash; skall jag tacka eder för min tillvaro, om den då
visat sig värd att tacka för.
</p>

<p>
Gustaf Horn var nu femtio år gammal, icke högvuxen,
men kraftigt byggd, med hängande långt, lockigt
brunt hår, bruna, milda ögon, smal panna, blekgul hy,
korta mustascher och ett uttryck af nästan sorgset allvar,
<a id="page-46" class="pagenum" title="46"></a>
där smålöjet, som nu upplyste hans kärfva anletsdrag,
var en lika behaglig som sällsynt gäst. Dessa finska
pörten, som tillhörde hans barndomsminnen, hade påtryckt
honom den outplånliga stämpeln af ett folk,
</p>

<div class="poem-container">
  <div class="poem">
    <div class="stanza">
      <p class="verse">hvars mod är tyst, hvars lugn är hårdt,</p>
      <p class="verse">hvars trohet trotsar döden.</p>
    </div>
  </div>
</div>

<p class="noindent">
Holländaren Louis <a id="corr-0"></a>De Geer, nu femtiotre år och
sedan ett år svensk adelsman, var i lynnets allvar och
oskrymtad gudsfruktan Horns själsfrände, men i öfrigt
så olik honom, som freden är olik kriget. Han bar en
rik borgares långa, svarta, tätt tillknäppta sammetsrock
och en bred, slät halskrage med två hängande silkestofsar.
Några tunna grå lockar vid öronen, ett omsorgsfullt
klippt helskägg och en svart kalott på den kala
hjässan omgåfvo en hög panna, finhylta kinder och ett
par kloka, välvilliga, lugna ögon. Det var något tillbakadraget
i hans person; man hade framför sig en
tystlåten köpman, som ständigt afbidade konjunkturer
och förstod att begagna dem, men på samma gång ingaf
förtroende genom ett uttryck af redbarhet och soliditet.
Han stod just nu i underhandling med kronan om att
inköpa Finspång, som han arrenderat sedan 1618, och
därtill de rika järnverken kring Dannemora. En sådan
storman i järnindustrin hade Sverige dittills aldrig sett.
Om han kände sin betydelse, undgick denna ej heller de
styrande.
</p>

<p>
&mdash; Ni vill lägga eder till de bästa egendomar i
Sverige, sade drottningen skämtande till De Geer.
</p>

<p>
&mdash; När jag arrenderade dem, voro de de sämsta,
svarade köpmannen lugnt.
</p>

<p>
&mdash; Herr De Geer är icke nöjd med Sverige, inföll
Oxenstjerna i samma ton. &mdash; Han gör affärer på
<a id="page-47" class="pagenum" title="47"></a>
Guineakusten och erbjuder oss att lägga Afrika under
Sveriges rike.
</p>

<p>
Kristina kände sig anslagen af allt storartadt.
</p>

<p>
&mdash; Godt, herr De Geer, sade hon. Håll ord, och
ni skall inte finna oss lika svarta, som våra nya undersåtar.
Eder hertigliga vapensköld skall prydas med en
morian i guld.
</p>

<p>
&mdash; Där Gud gifver nåden till, genmälde köpmannen,
kan något uträttas med förstånd och penningar. Jag
vet endast en man i Europa, som vore nog klok och
nog rik att underlägga sig Afrika, och den mannen är jude.
</p>

<p>
&mdash; Hvad? En ny Salomo?
</p>

<p>
&mdash; Ruben Zevi i Regensburg.
</p>

<p>
&mdash; Honom känna vi alltför väl, skrattade rikskanslern.
Han har nöjt sig med trettio procent för våra
små ficklån; kan vid en annan lägenhet ock begära
femtio. Nej, eders välborenhet, vi äro tillsvidare förnöjde
med vårt Europa, allenast vi kunde det skickligen
anamma och sköta, men när vi behöfva mer, är det
eder vi vilja skicka till Afrika.
</p>

<p>
Assessor Stjernhjelm, som år 1631 erhållit sitt
klingande adliga namn i utbyte mot det tarfliga Göran
Olofsson, hördes förmena, att om Sveriges rike underlade
sig morianer och hedningar, vore icke heller judarne
med deras penningepungar att förakta. Stjernhjelm var
nu femtiofyra år, välbekant som en lärd, skarpsinnig och
skarptungad domare, äfvensom författare i antikviteter,
men hittills nästan okänd som skald. Han bar domarens
vida långrock och, likasom De Geer, kalott på hjässan.
Håret hängde yfvigt på sidorna; mustascherna och halfskägget
gåfvo honom ett bistert utseende.
</p>

<p>
Presidenten Kurck förenade sig i en gensaga mot
judarne. De voro rättslöse i romerska riket och annorstädes
<a id="page-48" class="pagenum" title="48"></a>
trångt omgärdade i sina borgerliga rättigheter.
De Geer anmärkte, att judarne i Holland gjorde god
tjenst som bankirer. Samtalet blef lifligt. Ingen märkte,
att drottningen ofta skiftade färg och stundom afbröt sig
själf, likasom för att draga andan.
</p>

<p>
Hon hade inlåtit sig i tal med Stjernhjelm om Stäket
och dess historia, när hon plötsligt grep Ebba Sparre
hårdt i armen och stannade midti en mening. Fru Beata,
hvars skarpa ögon ständigt voro på vakt, märkte rörelsen,
stod upp från bordet och närmade sig drottningens plats.
Allas blickar vände sig ditåt, taffelns gäster sågo frågande
på hvarandra.
</p>

<p>
Hvad var det? Mådde drottningen icke väl? ... Det
varade endast några sekunder. Själfve rikskanslern, som
satt närmast, hann icke yttra en bekymrad fråga, förrän
Kristina, lika blek som hon nyss varit röd, återtog samtalet
i sin förra skämtande ton.
</p>

<p>
&mdash; Assessorn skall inte neka, att det spökar på
Stäket. Är det Gustaf Trolle, som går igen? Det må
assessorn veta, som själf håller en <em>spiritus familiaris</em>
och är, så till sägande, hemmastadd i alla lönliga ting.
Neka inte, att assessorn har tändt eld på en bondes
skägg med sitt trollglas och när som helst kan göra en
loppa till en elefant!
</p>

<p>
&mdash; När jag har den lyckan att rättfärdiga mig för
en så lärd drottning, behöfver jag nödigt försvara mitt
fattiga förstoringsglas, genmälde Stjernhjelm, som icke
längesedan nödgats i ett offentligt tal rentvå sig gent
emot liffländska prästerskapets beskyllning för häxeri
och ateism.
</p>

<p>
&mdash; Inbilla mig det! fortfor Kristina muntert. Har
assessorn ett förstoringsglas, så låna det, käre, åt riksskattmästaren,
att han engång må få en glad stund i vår
<a id="page-49" class="pagenum" title="49"></a>
skattkammare! Torde ock herr Lennart därute blifva
storligen nöjder att se bataljonerna ökas mångdubbelt.
Den nöjdaste blir herr De Geer: han gör järnstänger af
en nålsudd.
</p>

<p>
Klockan närmade sig nio, som då var en mycket
sen timme. Måltiden slutades med en lång aftonbön,
och gästerne betygade sin skyldiga vördnad med att
kyssa drottningens hand. Man åtskildes.
</p>

<p>
&mdash; För mig till mina rum! hviskade drottningen
till sin väninna. Hon hade endast med yttersta ansträngning
förmått säga några förbindliga ord vid afskedsceremonin.
</p>

<p>
Ebba Sparre ledde henne till sofrummen. Där återstod
ännu en pröfning och icke den som kräfde det
minsta modet. Fru Beata följde pligtskyldigast med.
Hon misstänkte förställning: hon ville veta allt hvad hon
icke skulle få veta. Därtill så många omständliga föreskrifter
för natten, bäddens tillredning, vaktgöringen,
läkemedlen, nattlampan! Dessa tjugu minuter voro de
mest olidliga. Hvarje ögonblick nära att falla i vanmakt,
nödgades Kristina åhöra förmaningarna och besvara dem
på ett sätt, som lugnade farhågorna. Hade ej detta
lyckats, skulle fru Beata kvarstannat öfver natten i sofrummet.
</p>

<p>
Men det lyckades. Den nitiska vårdarinnan gick,
öfvertygad att blott någon matthet återstod och skulle
förgå med nattens hvila. Knappt hade dörren stängts
efter henne, innan drottningen svimmade så oförväntadt,
att hon skulle fallit handlöst till golfvet, om ej kammartärnan,
som afklädde henne, stått därinvid.
</p>

<p>
Skulle läkaren tillkallas? Nej ... drottningen hade
förbjudit det. Starka luktvatten återkallade slutligen
medvetandet.
</p>

<p>
<a id="page-50" class="pagenum" title="50"></a>
&mdash; Ebba &mdash; hviskade Kristina med svag röst, när
hon samlat sina tankar &mdash; afundas icke en drottning!
Jag vet det nu ... Jag har debuterat i dag!
</p>

<p>
Natten blef orolig och stundom afbruten af yrsel.
Kristina tyckte sig åter jaga i Kolmårdens skog ... Hon
red andalusiern, han sprängde med henne öfver trädens
toppar och in i molnen. Hon var omgifven af purpurröda
skyar, som blixtsnabbt rusade henne förbi ... högre, högre
... till solen och bortom solen! ... Högre! Högre! Då
låg hon åter hjälplös på jorden; en ung häxa med svart
hår ryckte från henne ridspöet och sade ... ja, hvad hon
sade, det kunde ingen uppfatta.
</p>

<p>
När fru Beata inträdde klockan tre på morgonen,
hade drottningen nyss inslumrat. Febern minskades,
andedräkten blef lugnare. Ungdomens lifskraft återtog
småningom sin förnärmade rätt.
</p>

<p>
Utfärden till Finspång måste dock uppskjutas och
företogs tre dagar senare, när drottningen var fullkomligt
återställd.
</p>

<h3 class="chapter" id="chapter-1-4">
<a id="page-51" class="pagenum" title="51"></a>
4. I källaren.
</h3>

<div class="motto">
<p class="motto">
Nej ... ingen feghet!
</p>

</div>

<p class="first">
<span class="firstchar">O</span>msorgen om ett hof i en landsortsstad och därtill
en ung, allt annat än lättstyrd drottning, som behagade
vara sjuk, hade så upptagit fru Beatas tankar,
att hon följande dag först klockan tio på förmiddagen,
när hon besökte köket för att befalla om middagsmåltiden,
erinrade sig det uppträde, som där tilldragit sig
dagen förut.
</p>

<p>
&mdash; Nå &mdash; sade hon till kökspigan Apollonia &mdash; när
bultade slynan därnere i taket?
</p>

<p>
&mdash; Hon har icke bultat, ers nåd.
</p>

<p>
&mdash; Hvad? Sitter hon kvar i källaren?
</p>

<p>
&mdash; Jag väntade på ers nåds befallning.
</p>

<p>
&mdash; Och har hon ej fått någon mat?
</p>

<p>
&mdash; Nej si, hvad skulle hon få?
</p>

<p>
Fången hade blifvit inspärrad klockan fem på eftermiddagen,
sjutton timmar hade förgått, och fru Beata
var ingen hjärtlös tyrann. Hon begaf sig, åtföljd af
Apollonia, att själf öppna fängelsedörren, medtagande
paltbröd och svagdricka.
</p>

<p>
Den mörka, fuktiga källaren upplystes under sitt
låga, hvälfda tak af en enda liten öppen glugg, genom
<a id="page-52" class="pagenum" title="52"></a>
hvilken den kyliga höstluften strömmade in. Silltunnor
och rotfrukter, inlagda i lårar, spredo en föga angenäm
lukt omkring sig. Kalk låg högtals i ett hörn, våt lera
uti ett annat. Krukor stodo på långa, halfmurkna hyllor;
tegelgrus och skärfvor af sönderslagna lerkärl betäckte
jordgolfvet. Här och där sågs en tvättbalja, en så, en
half nystfot, en ogarfvad kohud och obekanta, otrefliga
föremål, som blifvit i hast undanskaffade vid städningen
för hofvet och hvilkas beskaffenhet man ej kunde urskilja
i halfdunklet.
</p>

<p>
Där var unket, fuktigt och kallt. Hagars första
tanke, när hon instängdes, var tanken på flykt. Det var
första gången hon beröfvats sin frihet. Hon undersökte
dörren, murarna, golfvet, taket, gluggen: ingenstädes en
utväg. Hon stjälpte en sillfjärding på sidan och fick så
en sittplats. Hon var till mods som ville hon kullstörta
huset öfver sig, om hon förmått, men hon förmådde det
icke. Tårlös och förbittrad, tillbragte hon några timmar,
tilldess att hon somnade af trötthet.
</p>

<p>
När hon vaknade, hade det svaga dagsljuset genom
gluggen försvunnit, och det var nu stickmörkt omkring
henne. Hon frös, hon var hungrig. Om hon dock ägt
ett elddon, en pärtsticka, en lampa eller ett talgljus!
Hvad är en mänsklig tillvaro utan ljus? Mörkret är det
skrämmande obekanta, mörkret är mer än döden, det
är det toma intet. Den lefvande ande, som bodde i
Hagars bröst, utsträckte sina armar efter en stråle dager
och fick ingen. Hon kände ett rastlöst behof att tillväxa,
lära, strida och handla. Sysslolösheten plågade och förlamade
henne.
</p>

<p>
Hon stod upp och begynte trefva i mörkret bland
källarens förråder. Krukorna innehöllo inlagd lök, sallader
och gurkor. Hon fann morötter, rofvor, kålrötter. Hon
<a id="page-53" class="pagenum" title="53"></a>
bet i dem, de smakade fadda, men hon åt några; de
stillade hungern. Bröd stod icke att finna, ej ens mjöl
eller spannmål. Om hon skulle försöka att uppbryta en
sillfjärding? Hvarför icke? Det lyckades henne med
mycket besvär, men sillen var salt ... hade hon något
att dricka? Hon hörde vatten droppa från hvalfvet i
ett af hörnen med långa mellantider. På golfvet fanns
en vattengöl, men den var uppblandad med kalk. Hon
vågade icke smaka på sillen och satte sig åter på fjärdingen.
</p>

<p>
Timmar förgingo, medan hon lyssnade på aflägsna,
otydliga ljud af människor. När dessa upphört, gissade
hon, att natten inbrutit. En hel lång höstnatt i ensamhet,
tystnad, hunger, mörker och köld! Hon behöfde endast
fatta en såstång, som låg bredvid henne, och bulta i
taket, så skulle man höra henne ... så skulle man
komma och befria henne ur detta grymma, brödlösa
fängelse ...
</p>

<p>
Tanken därpå kom så naturlig och själffallen, som
han ju måste komma i en sådan belägenhet. Åter kom
han och ständigt åter tillbaka. Han var oundviklig, men
han fann motstånd.
</p>

<p>
Hagar skrattade högt.
</p>

<p>
&mdash; Ja, hvarför icke? Jag behöfver blott berätta,
att drottningen fallit af hästen, att hon slagit mig och
att jag nära nog slagit henne tillbaka ... Men då borde
jag också tillägga, att hon förbjudit mig att säga något.
Hvilken triumf för den elaka frun! Hvilken läxa för
drottningen, som skickat mig hit och sedan icke det
minsta bekymrar sig om att jag pinas ihjäl! En sådan
dockdrottning! Är hon bättre än jag för att hennes far
varit en konung? Hvem säger, att icke jag är af högre
börd än hon? Det är något förunderligt med stjärnan
<a id="page-54" class="pagenum" title="54"></a>
däruppe. Jag känner henne inom mig. Jag ser henne
lysa tvärtigenom stenmurarna. Hvad är hon? Och
hvem är jag?
</p>

<p>
När Hagar inkommit på denna tankegång, fick hennes
fantasi fria tyglar. Hon kände ingen tomhet, ingen ensamhet
mer. Hon var hemma i dessa gåtfulla rymder af
sökande utan mål och frågor utan svar. Om de gjorde
henne lycklig eller olycklig, visste hon icke. Måhända
stundom det ena, stundom det andra. Hennes själ var
en kameleont, som beständigt ombytte färg. Hon var
lika litet poetiskt som musikaliskt anlagd, och likväl
antogo hennes tankar en form af båda dessa besläktade
själsstämningar. Hon företog sig att sjunga. Om ej för
annat, så för att fördrifva tiden.
</p>

<div class="poem-container">
  <div class="poem">
    <div class="stanza">
      <p class="verse">Jag vet ej hvem jag är</p>
      <p class="verse">och vet ej hvart jag går,</p>
      <p class="verse">vet ej hvad jag begär,</p>
      <p class="verse">långt mindre hvad jag får.</p>
      <p class="verse">Min stjärna, du det vet,</p>
      <p class="verse">i himlens herrlighet,</p>
      <p class="verse">du outsägliga,</p>
      <p class="verse">oupphinneliga, tysta stjärna du!</p>
    </div>
    <div class="stanza">
      <p class="verse">Och i den djup&rsquo;sta natt</p>
      <p class="verse">och i den tyngsta nöd</p>
      <p class="verse">så har jag dock en skatt,</p>
      <p class="verse">så minns jag dock ett stöd.</p>
      <p class="verse">Men du det ensam vet</p>
      <p class="verse">i himlens herrlighet,</p>
      <p class="verse">du outsägliga,</p>
      <p class="verse">oupphinneliga, tysta stjärna du!</p>
    </div>
  </div>
</div>

<p class="noindent">
Hon tystnade, förvånad öfver den ovana, nya form,
som hennes tankar antagit. De efterlämnade en stämning,
som hon ej förr erfarit: icke tankar mer, icke ens drömmar,
<a id="page-55" class="pagenum" title="55"></a>
icke ens toner, blott ett halft medvetslöst försjunkande
i en oändlig harmoni, som uppfyllde henne,
emedan den uppfyllde skapelsen. Hon hade kommit till
den källa, ur hvilken diktkonst och tonkonst, vare sig
skapande eller emottagande, utflöda i människohjärtan
&mdash; detta obeskrifliga något, förutan hvilket ingen konst
finnes till.
</p>

<p>
Åter hade Hagar tillbragt en timme under makten
af dessa intryck, när hon vaknade till besinning af en
brännande törst. Törsten var värre än hungern. Hennes
hufvud värkte, hon skälfde af köld. Skulle man här
låta henne törsta och frysa till döds? Såstången låg så
nära ... Nej, ingen feghet!
</p>

<p>
Hon trefvade efter kohuden, som hon varseblifvit
någonstädes i hörnet, och bredde ut den på golfvet för
att bereda ett nattläger. Huden var torr och styf, hon
lyckades svepa en flik omkring sig och somnade.
</p>

<p>
Men i detta fängelse fanns ingen nattro. Om en
stund sprang hon upp, ty någonting hade med kvicka,
mjuka fjät krupit öfver hennes ansikte och tycktes vilja
inkrypa i barmen. Det var en råtta, och Hagar afskydde
råttor. Yrvaken trampade hon på såstången, grep den,
höjde den mot taket, men kom till besinning, bortkastade
åter stången och satte sig, hopkrupen och skälfvande,
på sillfjärdingen för att afbida dagsljuset.
</p>

<p>
&mdash; Ingen feghet! upprepade hon.
</p>

<p>
Ändtligen började en strimma af dagen gry genom
den trånga källargluggen. Klockan borde nu närma sig
sex på morgonen, och husfolket var i rörelse. Hon
hörde röster, källarens dörr öppnades, en dräng och en
piga inträdde. Drängen ställde sig att bevaka utgången,
medan pigan försedde sig med dagens behof af förråden
i källaren.
</p>

<p>
<a id="page-56" class="pagenum" title="56"></a>
&mdash; Släpp mig ut! ropade Hagar, i det att hon försökte
tränga sig fram genom dörren.
</p>

<p>
Svaret blef en hård knuff tillbaka.
</p>

<p>
&mdash; Så då, sade drängen med ett grin, mera af
dumhet än elakhet. &mdash; Är det du, som förhäxat vår
nådiga fröken? Flyg ut genom stenmuren, om du är af
den rätta sorten!
</p>

<p>
I detsamma ångrade han sin obetänksamma uppmaning,
som ju en häxa så lätt kunnat efterkomma,
och ropade till tjensteflickan, att hon skulle skynda sig:
här vore hin lös.
</p>

<p>
Ingången stängdes ånyo, och fyra nya långa timmar
förflöto, tilldess att fru Beata slutligen visade sig i
dörren. Hon fann sin fånge orörligt inkrupen i ett hörn
af källaren och insvept i kohuden, hennes enda, otillräckliga
skydd mot det kalla luftdraget.
</p>

<p>
&mdash; Sofver du? sade den stränga frun med en
hemlig fruktan att hennes fånge kanhända frusit och
hungrat ihjäl.
</p>

<p>
Hagar uppreste med möda sina styfnade leder och
stod dödsblek, men trotsig framför sin domarinna.
</p>

<p>
&mdash; Släpp mig ut! sade hon.
</p>

<p>
&mdash; Nå, det fägnar mig, att du ändtligen har kommit
till förnuft, genmälde fru Beata, låtsande taga flickans
trotsiga begäran såsom ett samtycke att bekänna. &mdash; Svara
mig blott på hvad sätt drottningen skadat sig, och du
får genast din frihet!
</p>

<p>
&mdash; Släpp mig ut! Jag har ingenting att svara,
återtog Hagar häftigt. Den oförrätt hon lidit bragte henne
utom sig.
</p>

<p>
&mdash; Du är hungrig. Se här, ät! Apollonia, gif den
stackaren fatet och skeden; hon har ej ätit något sedan
i går!
</p>

<p>
<a id="page-57" class="pagenum" title="57"></a>
Fru Beata anslog en mildare ton, dels af medlidande,
dels i hopp om en bättre verkan.
</p>

<p>
Hagar var i sitt vilda lynne. Hon stötte bort fatet,
som föll till golfvet och krossades med sitt innehåll af
rykande palt.
</p>

<p>
&mdash; Behåll er usla matbit! Hvad vill ni mig? Jag
har intet ondt gjort, och ni har instängt mig på andra
dagen att frysa och svälta i detta eländiga råtthål! Ni
är en förnäm fru, ni, men ni är icke förnämare än
drottningen, som kallat mig hit. Jag skall klaga för
henne, jag. Släpp mig ut, ut, ut! &mdash; Och Hagar grep i
sitt raseri såstången.
</p>

<p>
Det var öfverflödigt. Den stolta och manhaftiga fru
Beata, som tuktat så mången uppstudsig tjenarinna, där
det behöfdes, med egen hand, stod slagen af förvåning
öfver denna vilda kattunge, som syntes i stånd att klösa
ut hennes ögon. Törhända blandade sig i hennes känslor
en viss förlägenhet öfver den möjliga redovisningen inför
hennes lätt retade kungliga skyddsling. Hon lämnade
utan motstånd utgången fri och såg fången försvinna
öfver torget mot hamnen.
</p>

<p>
Hagar flydde, hon visste ej hvart. Landet, staden,
människorna, allt var obekant. En mötande pojke begapade
henne med oförställd undran. En västgöte med
ränsel på ryggen, glömde att utbjuda sina knappar och
band. En skällande hund förföljde henne, en kodrift
syntes hugad att pröfva mot henne styrkan af sina horn.
Hon ville till presidenten Kurck och visste ej om han
fanns i staden eller hvar han bodde.
</p>

<p>
Då igenkände hon örlogsbriggen Andromeda, som
ändtligen uppnått sin destinationsort och låg förtöjd vid
hamnbryggan. Hagar flydde till briggen. Hon var räddad.
</p>

<h3 class="chapter" id="chapter-1-5">
<a id="page-58" class="pagenum" title="58"></a>
5. Bikten.
</h3>

<div class="motto">
<p class="motto">
Jag har gifvit ett löfte ...
</p>

</div>

<p class="first">
<span class="firstchar">D</span>rottning Kristinas korta sjukdom i Norrköping efterlämnade
lyckligtvis inga andra spår, än de intryck
hon behöll i det mjuka vaxet af ett ungt hjärta. Efter
besöket på Finspång hade drottningen rest till Nyköping
för att begrafva sin hofmästarinna, fru Kirstin Nilsdotter,
och därifrån återvändt till Stockholm. Vidpass en
månad därefter, i Oktober 1642, lät Kristina kalla till
slottet sin skriftefader och lärare, hofpredikanten, teologie
professorn vid <em>collegium illustre</em> i Stockholm
Johannes Matthiæ, som hon fortfor att rådfråga om sina
studier, ehuru hans regelbundna undervisning redan för
ett år sedan var afslutad.
</p>

<p>
Det var ett förtroligt samtal vid skymningsstunden
på eftermiddagen i drottningens bibliotek. Dörrarna
stängda, ingen lyssnare. En spansk pudel, Fido, present
af Ludvig XIII, sträckte sig makligt på mattan under
skrifbordet och småskällde i sömnen. En uppvaktande
hofjungfru satt ensam i rummet utanför, stickande
strumpa.
</p>

<p>
Johannes Matthiæ var en blek, mager, af studier
böjd man, hvilken såg ut att vara sextio år, ehuru han
<a id="page-59" class="pagenum" title="59"></a>
ännu ej fyllt femtio. Hans långa, svarta, öfver pannan
benade hår hade redan, likasom hakskägget och de tunna
mustascherna, begynt märkbart gråna. Hans lugna, milda
blick hvilade forskande på Kristina, där han satt orörlig
i länstolen, medan hans unga elev än placerade sig
tätt bredvid honom, än otåligt gick fram och åter på
golfvet.
</p>

<p>
&mdash; Jag håller för, sade han, att där som nådig
fröken med all gewalt vill studera kyrkofäderne, är Gregorius
Nazianzenus för ungdomen lägligast till att börja
med för hans blomster i språket.
</p>

<p>
&mdash; Står jag efter hans blomster! utropade den
kungliga lärjungen föraktligt. &mdash; Visa mig en, som kan
vederlägga de reformertes villfarelser!
</p>

<p>
&mdash; Därom veta kyrkofäderne intet; det skall man
söka hos Philippus Melanchton, genmälde lärmästaren.
</p>

<p>
Kristina blef stående framför honom och sade med
eftertryck:
</p>

<p>
&mdash; Calvin och hans anhang fara dock vilse.
</p>

<p>
&mdash; Visserligen, mycket vilse, dock icke i trons fundamenter.
Jag hoppas till Gud, att hvad där skiljer dem
från oss och oroar kyrkan i hennes nuvarande kamp för
lifvet, skall kunna i godo biläggas.
</p>

<p>
&mdash; Gud bevare för det, eders vördighet! Vi för
oss och de för sig. Aldrig kan en luthersk jungfru äkta
en reformert prins.
</p>

<p>
Johannes Matthiæ smålog. Det var då dit hans elev
ville komma med kyrkofäderne.
</p>

<p>
&mdash; Jag finner det föga troligt, med mindre än att
den reformerte prinsen öfvergår till brudens lutherska tro.
</p>

<p>
&mdash; Öfvergå, säger ers vördighet? &mdash; Och Kristina
stannade åter med en föraktlig åtbörd. &mdash; Huru kan
någon sätta lit till en människa, som förnekar sin tro?
</p>

<p>
<a id="page-60" class="pagenum" title="60"></a>
&mdash; Den människan kan varda bättre upplyst och gå
till en bättre tro.
</p>

<p>
&mdash; Och ers vördighet tänker så ringa om ståndaktighet
i tron! Hvad aktar Gud det, som vi kalla
bättre eller sämre, allenast vi stå faste i ett uppriktigt
hjärtelag?
</p>

<p>
&mdash; Men då kan ju ock en calvinist blifva salig i
sin villfarande tro.
</p>

<p>
&mdash; Törhända, efter ers vördighet säger det. Men
kurprinsen af Brandenburg tager jag icke i lefvande
lifve.
</p>

<p>
Det var en offentlig statshemlighet och ett föremål
för skvallret vid alla Europas hof, att kurfursten af
Brandenburg vid denna tid formligen anhållit om Kristinas
hand för sin äldste son och tronarfvinge Fredrik
Wilhelm, den sedan så ryktbare »store kurfursten».
Denna förbindelse var planlagd redan i drottningens
späda barndom, medan hennes fader lefde, och ansågs
såväl af honom som af förmyndarestyrelsen vara af en
ofantlig politisk vikt, emedan Sverige därmed skulle
underlägga sig nästan hela Östersjöns kuster. Frågan hade
uppskjutits, men stod nu för portarna, fordrande med
hela sin tyngd ett afgörande svar. Ögonblicket var
kritiskt; förmyndarne tvekade; på Kristinas eget ja eller
nej berodde en förändrad maktställning i norden. Det
var därför hon tillkallat den ende rådgifvare, för hvilken
hon hyste ett fullt förtroende, icke för att lyssna till
hans råd, ty beslutet var fattadt, men för att beväpna
sig med de skäl, som hans lärdom, klokhet och tillgifvenhet
kunde utfinna.
</p>

<p>
Johannes Matthiæ kände sin elev och misstänkte,
att bakom svaret på kurprinsens af Brandenburg frieri
dolde sig andra hjärtefrågor af mera ömtålig art. Han
<a id="page-61" class="pagenum" title="61"></a>
teg en stund stilla och frågade därpå försiktigt, om
hans nådiga fröken tillkallat honom för någon samvetsbetänklighet.
</p>

<p>
&mdash; Inte just det, svarade drottningen med en förlägenhet,
som klädde väl hennes unga år, men hos henne
var ytterst sällsynt. &mdash; Ers vördighet förstår, att jag
inte kan mottaga kurprinsens anbud, så fördelaktigt det
möjligen kan synas för riket. Skulle jag taga en calvinist?
Aldrig! Hvad skulle prästerskapet säga därom?
</p>

<p>
&mdash; Prästerskapet skulle säga till prinsen: blif
lutheran!
</p>

<p>
&mdash; Jag har sagt min mening därom. För alla riken
i världen vill jag ej förleda någon att ombyta tro. Men
tror ej ers vördighet, att brandenburgarne hafva ett besynnerligt
och själfrådigt sinnelag? Min stackars mor
har många goda egenskaper och älskar mig ömt, men
ers vördighet känner hennes olyckliga svårmod ...
</p>

<p>
&mdash; Icke har det gått i arf till hennes höga afkomma.
Prins Fredrik säges vara en förståndig ung
man.
</p>

<p>
&mdash; Dessutom &mdash; fortfor Kristina envist &mdash; är det
ingen vån till, att en regerande kurfurste kan vara gemål
åt Sveriges drottning. Hans hand skulle stå efter hennes
krona och inte sluta förr än han den anammat. Konung
Sigismunds tider vore då snarligen att förvänta.
</p>

<p>
&mdash; Att det förebygga, är regerande drottningens och
riksens råds sak. Jag fattige tjenare tillåter mig intet
att i detta ärendet spå, men väl vet jag en annan betänklighet,
som där står emellan min nådiga fröken och
kurprinsen af Brandenburg.
</p>

<p>
&mdash; Hvad är det? Jag beder eders vördighet, förtig
det inte, mycket hänger därpå!
</p>

<p>
&mdash; Nådig fröken och kurprinsen äro syskonebarn.
</p>

<p>
<a id="page-62" class="pagenum" title="62"></a>
Kristina skiftade färg. <em>Detta</em> skäl ingick icke i
motiven för hennes tillämnade afslag.
</p>

<p>
&mdash; Jag vet, jag vet, sade hon och gick åter häftigt
fram och tillbaka. &mdash; I dag säga prästerne så, i morgon
säga de annat. Aldrig hade jag trott, att ers vördighet
skulle åberopa sådana skäl.
</p>

<p>
&mdash; Det är mångas mening, genmälde teologen
lugnt.
</p>

<p>
&mdash; Äro vi katoliker? Är detta förbjuden led, huru
kan då kyrkan gång efter gång gifva dispens därifrån?
Och är det inte förbjuden led, hvarför skola människor
förbjuda hvad Gud har tillåtit?
</p>

<p>
&mdash; Täckes min nådiga drottning förunna en gammal
Herrens tjenare att tala så, som han skulle tala till ett
af sina skriftebarn?
</p>

<p>
&mdash; Käre fader, jag begär ju ingenting annat, genmälde
Kristina och satte sig vid hans sida, under ett
berömvärdt försök att visa sig lugn.
</p>

<p>
&mdash; Nåväl, jag håller för, änskönt månge äro af
annan mening, att vår lutherska kyrka icke bör, såsom
katoliker och greker, förhindra ett kristeligt äktenskap
genom tvifvelaktiga stadgar, som fresta de svage till
synd. Efter mitt ringa förstånd är Sveriges drottning
oförhindrad att räcka handen åt ett sitt syskonebarn,
men eftersom två finnas, de där kunde till en sådan
hög ära i fråga komma, är jag af den mening, att det
vore för hennes majestät hugneligare och för riket nyttigare
att utvälja den af de två, som icke allenast genom
förnämliga egenskaper, utan ock genom inländsk börd
och trosbekännelse därtill är värdigast.
</p>

<p>
Kristina reste sig, men satte sig åter. Hon försökte
att skratta, men det lyckades illa. Rodnaden på hennes
kinder förtröt henne. Hon flyttade sin stol med ryggen
<a id="page-63" class="pagenum" title="63"></a>
mot sin lärares länstol, satte sig i denna ställning och
sade:
</p>

<p>
&mdash; Hvad tror ers vördighet om katolikernes lära,
att man skall säga allt för sin biktfader?
</p>

<p>
&mdash; Vår lutherska kyrka erkänner ej öronbikten som
ett sakrament; hon uppmanar de troende att bekänna
sina synder för Gud. Det är dock kristligt att ock för
sin skriftefader bekänna hvad där på samvetet är.
</p>

<p>
&mdash; Om ers vördighet inte ser hit, vill jag bekänna
en synd, som jag har på mitt samvete.
</p>

<p>
Johannes Matthiæ tvekade. Han såg icke den
talande, men hennes röst förekom honom halft skrattande,
halft gråtande.
</p>

<p>
&mdash; Hvad än ett skriftebarn vill anförtro sin själasörjare
&mdash; sade han slutligen allvarsamt &mdash; skall det
förvaras i obrottslig tystnad under biktens insegel.
</p>

<p>
&mdash; Jag har gifvit ett löfte, fortfor Kristina med låg
röst, likasom hon fruktat, att pudeln på mattan kunde
förråda henne. &mdash; Det var på Rönö i Östergötland. Jag
var tio år, han fjorton. Vi lekte med skepp i bäcken
vid slottsvägen. Jag föll i bäcken, han drog mig därur
och bar mig, så våt jag var, uppför den höga trappan
till slottet. Han blef lika våt som jag själf. »Lofva
mig nu att blifva min fästemö», sade han, medan han
bar mig där upp. Jag lofvade ... hvad visste jag bättre?
Vi hade ju ofta lekt brud och brudgum ... »Men det
skall vara för alla tider», lade han till. Ja, sade jag,
för alla tider ... »Och du skall aldrig i världen hålla
någon annan kär?» Nej, sade jag ...
</p>

<p>
Hon tystnade; det var mot hennes natur att bikta.
När skriftefadern ej svarade, fortfor hon:
</p>

<p>
&mdash; Sedan har han flera gånger ställt till mig samma
fråga. Jag har svarat ibland ja, ibland nej. Jag är så
<a id="page-64" class="pagenum" title="64"></a>
obeständig och han än mer. Och ni vet, fader, huru
styfsint jag stundom är. Jag har varit honom så vred
ibland, att jag kunnat slå honom. Kammarpigorna ha
förtäljt mig saker om honom, som jag blygs att omtala.
Sådana äro de, fader Johannes! O, det är en ond tid
vi lefva i; prinsar äro inte ett hår bättre än andre
junkrar. Är det ej skamligt? Och nu i kriget därtill!
Liksom vi inte visste huru där lefves i krig!
</p>

<p>
&mdash; Ja, en ond tid är det visst; men på pigskvaller
är icke mycket att tro, suckade skriftefadern. Man skall
icke döma en ung man ohördan.
</p>

<p>
&mdash; Jag var tio år då &mdash; fortfor skriftebarnet, höjande
rösten &mdash; och jag har sedan fått bättre förstånd. Jag
har tänkt ibland, att det vore så godt, om jag rådde mig
själf. Hvarför skall en kvinna gifva sig helt i en mans
våld? Det är människors lag, icke Guds, ty för Gud
är hon en lika friboren, odödlig ande som han. Far
och mor skall man lyda, råd skall man höra och inte
tjuras i högfärd, men hvar står det skrifvet, att jag skall
lyda en man? Därtill, när Gud har låtit mig födas till
ett så högt ämbete, huru skall en regerande drottning
lyda sin undersåte? Är det inte bättre, att hon förblifver
i jungfrustånd hela sitt lif igenom?
</p>

<p>
Johannes Matthiæ vände om länstolen, utan att
tänka därpå, såg sitt skriftebarn rätt in i de glänsande
ögonen och svarade:
</p>

<p>
&mdash; Var icke Sara en drottnings vederlike och stammoder
för ett folk som sanden i hafvet? Dock är det
skrifvet om henne, att hon kallade sin man Abraham
herre ...
</p>

<p>
&mdash; Det är ock skrifvet, att Abraham hade flera
hustrur. Är det nu lag, att kvinnan skall vara sin man
underdånig för att Sara kallade Abraham herre, så
<a id="page-65" class="pagenum" title="65"></a>
bör det ock vara lag, att en man skall få hafva flera
hustrur.
</p>

<p>
&mdash; Äktenskapet är af Gud instiftadt för inbördes
hjälp, icke för den starkes förtryck mot den svaga. Och
den lydnad, som frivilligt framgår af kärleken, är intet
förtryck.
</p>

<p>
&mdash; Men om nu kvinnan är lika stark eller starkare
än mannen, hvem skall befalla, hvem skall lyda?
</p>

<p>
&mdash; Enligt skapelsens ordning är kvinnan svagare till
sin kropp, ändock i den skröpliga hyddan kan bo en
stark själ. Hon är skapad till sin faders dotter, sin
broders syster, sin mans hustru och sina barns moder.
Det är allt en kärlekens lydnad, som icke förnedrar,
fastmera upphöjer.
</p>

<p>
Kristina uppreste sig med af vrede darrande
stämma.
</p>

<p>
&mdash; Är jag svag, jag? O, att jag vore &mdash; hon ville
säga: o, att jag vore en man! men hon hejdade sig och
fortsatte: &mdash; o, att jag vore född i en annan tid, när
den ena hälften af människosläktet aldrig mer förtrycker
den andra! Jag har ingen far, ingen bror, och jag vill
inte heller klafbinda mig under en man. Sina barns
moder! Jag förstår; mitt rike behöfver en tronarfving.
Om jag gifter mig, hvem säger, att jag föder en Augustus
till världen? Hvem ansvarar för att jag inte
lika lätt kan föda en Nero?
</p>

<p>
Johannes Matthiæ fattade hennes hand, där hon stod
uppretad framför honom med blossande kinder, och
förde handen ödmjukt till sina läppar.
</p>

<p>
&mdash; Käraste fröken &mdash; sade han med tårar i de
milda ögonen &mdash; när jag hör eder tala så hårda ord,
tänker jag på eder salig herr fader, som var stor i kraft,
men än större i mildhet, och på eder fru moder, som
<a id="page-66" class="pagenum" title="66"></a>
var honom med så mycken kärlek undergifven. Denna
hennes kärlek har nu Sverige, enligt Guds skickelse, att
tacka för en hugstor drottning, som endast behöfver
blifva sin fader lik i mildhet för att efterlämna hans
frejdade namn. Jag vill intet mera falla besvärlig med
en gammal tjenares råd i detta vanskliga ärendet, eftersom
min käraste fröken satt sig i hågen att aldrig gifva
sig i äkta stånd, ändock det vore för rikets välfärd och
ingen värdigare lärer stå till att finna, än hans furstliga
nåde unge herr Carl Gustaf. Ty därutinnan skall min
nådigaste fröken hafva sin fria konungsliga vilja oförkränkt,
och lärer det vara bäst att intet mera därom orda.
</p>

<p>
Kristina lugnade sig och pekade skrattande på pudeln,
som hotande rest sig på mattan och syntes beredd att
försvara sin herskarinna mot hvarje förolämpning.
</p>

<p>
&mdash; <em>Couche</em>, Fido! ... Ni ser, vördige fader, att själfva
de oskäliga djuren försvara min frihet. Misstyck inte,
om jag i hastighet sagt eder emot! Det finnes ingen
lefvande själ, för hvilken jag yppat hvad jag för eder
yppat, ej heller någon, till hvilken jag hyser en sådan
tillit. Sätt eder än en gång och hör mig med tålamod!
Jag har ju ännu inte sagt eder allt. Ni skall ännu råda
mig i det som viktigast är.
</p>

<p>
Vid dessa ord omflyttade hon åter stolarna med
deras ryggkarmar mot hvarandra, och båda satte sig.
</p>

<p>
&mdash; Ni vet, sade hon, att jag föddes så mörkhyad
som en pojke och att de som först sågo mig togo mig
för en prins. Min blide fader förlät mig, att jag svikit
hans förhoppningar, men min moder kunde aldrig rätt
förlåta mig detta ... inte heller jag själf. Jag har alltid
förekommit mig som en bortbyting. Vore jag vidskeplig,
skulle jag tro, att en trollpacka stått vid min första
vagga och kastat därin en flicka i stället för prinsen,
<a id="page-67" class="pagenum" title="67"></a>
som skulle ärfva sin faders bragder. Vare därmed huru
det vill: jag har alltid aktat förstånd högre än sagor.
Men ännu i denna stund är jag inte riktigt mig själf;
jag är inte den jag synes, utan en annan, som skulle
vara en prins och blifvit förklädd till kvinna. Ni kan
tro mig, det är inte godt att vara klufven i två: en som
är och en som skulle vara. Det föder af sig ett ojämnt
sinnelag och mången otillbörlig hjärtats åstundan. Hvad
ni mig sagt om kvinnorna, att de äro så svaga, det vill
jag intet förneka; jag kan aldrig lida dem så, som jag
lider starke män, och det kommer sig däraf, att jag
känner inom mig den bortbytte prinsen. Säg mig, är
detta synd? Är det uppror emot Guds skickelse?
</p>

<p>
&mdash; Är det knot och otålighet, så är det visserligen
synd, och då skall min käraste fröken bedja Gud om
ödmjukhet att dämpa sådana sinnets affekter. Men är
det allenast ett frimodigt hjältehjärta, såsom Deborahs,
då skall det fastmera anses såsom en besynnerlig Guds
gåfva, gifven en drottning för stora värf.
</p>

<p>
&mdash; Det kommer mig ofta så för, men en annan
gång är det högmod och afund. Tänker jag dock, att
där jag engång kommer till regementet och regerar mer
som en man, än som kvinna, skall detta blifva riket till
båtnad. Men si, nu kommer jag tillbaka till löftet. Skall
jag det stadigt hålla, eller skall jag det bryta af bättre
förstånd? Om jag det håller, står vid min sida en
konung, som är starkare än en drottning. Om jag det
bryter, gäller det samvetet. Märk, att jag var tio år, när
det aftalades oss emellan. Är det syndigt af en fullvuxen
att bryta ett barns ord?
</p>

<p>
&mdash; Gäller det samvetet, finnes ingen undskyllan,
genmälde hofpredikanten eftersinnande, ty frågan var icke
lätt att besvara. &mdash; Gäller det kungsord, ställer sig svaret
<a id="page-68" class="pagenum" title="68"></a>
lika klart. Men frågan är, om ett barns känslor äro en
samvetssak och ett barns ord ett kungsord. I förevarande
ärende ville jag detta långt hellre bejaka än
neka, men mitt samvete bjuder att svara nej.
</p>

<p>
&mdash; Alltså bryta? Godt.
</p>

<p>
&mdash; För Guds och för rikets skull, käraste fröken,
haf ingen hast att besluta därom! Ni är så ung ännu,
låt tiden råda! Fråga först Gud och därnäst edert eget
hjärtelag! Törhända är där något, som svarar <em>ja</em>.
</p>

<p>
Kristina teg länge. Där gick våg på våg i de dolda
djupen af hennes innersta och undanträngde den ena
den andra. Det var nästan mörkt i rummet, när hon
knappt hörbart hviskade:
</p>

<p>
&mdash; Men om jag har honom kär?
</p>

<p>
&mdash; Så i Guds namn <em>ja</em>! Då har den vuxna kvinnan
beseglat barnets ord.
</p>

<p>
Hon teg åter. Om Johannes Matthiæ varit en slipad
hofman, skulle han svarat <em>nej</em>, och då hade hans drottning
sannolikt svarat <em>ja</em>. Men när han sade <em>ja</em>, reste
sig motsägelsens ande i henne, och hon svarade:
</p>

<p>
&mdash; <em>Nej</em>, det går inte, det kan inte ske.
</p>

<p>
Hofpredikanten kände, att äfven en ängels tålamod
kunde brista.
</p>

<p>
&mdash; Hvarför fråga en fattig tjenare? återtog han.
Min nådiga fröken handlar dock i sin konungsliga frihet
som henne för godt synes.
</p>

<p>
Kristina ringde.
</p>

<p>
&mdash; Tänd lampan! sade hon till den inträdande hoftärnan.
</p>

<p>
Bikten var afslutad. Skriftebarnet var åter drottning,
skriftefadern en undersåte. Hon hade blottat för honom
en flik af sitt hjärta, som för alla andra var dold. Ångrade
<a id="page-69" class="pagenum" title="69"></a>
hon, att hon varit så sällsynt öppenhjärtig? Om
hon ångrade det, ville hon godtgöra sitt fel.
</p>

<p>
&mdash; Jag tackar ers vördighet &mdash; yttrade hon i lätt
ton, när kammartärnan åter försvunnit &mdash; och jag skall
följa edert råd. Kurprinsen skall i morgon få sitt höfliga
afsked. Torstenson skall måhända få en fiende i sin rygg,
men Sverige skall undgå en annan Sigismund. Farväl!
</p>

<p>
Johannes Matthiæ lämnade med en djup vördnadsbetygelse,
men förnärmade känslor sin kungliga lärjunge.
Hon skulle afskeda kurprinsen? Därtill behöfde hon
icke hans råd, på sin höjd hans skäl; hon hade beslutit
detta honom förutan. Hade hon en afsikt med bikten,
så gällde den Carl Gustaf, den unge fursten af Pfalz-Zweibrücken,
hennes barndoms trolofvade, och i denna
hjärtefråga hade rådgifvaren kommit till korta. Lägg
betsel på den svallande vågen! tänkte han, bekymrad
och misslynt. Hon vet icke själf hvad hon vill och
begär att andra skola veta det bättre. Gud styre! Flickan
har ännu icke fyllt sitt sextonde år.
</p>

<h3 class="chapter" id="chapter-1-6">
<a id="page-70" class="pagenum" title="70"></a>
6. Lärdom mot lärdom.
</h3>

<div class="motto">
<p class="motto">
Hvarför skall hon, som äger hela
världen, gifva sig i en tiggares våld?
</p>

</div>

<p class="first">
<span class="firstchar">M</span>an var nu i början af November. Brandenburgs
sändebud hade afrest från Stockholm med sin
höfliga korg, som gillades af riksförmyndarne &mdash; en stor,
tom korg, som innehöll tillintetgörelsen af vidsträckta
politiska framtidsplaner, uppgångna i rök. De, som nu
begrunda begynnelsen af det matfriska preussiska riket,
kunna efter behag tänka sig de skickelsedigra möjligheterna
af en förbindelse mellan Fredrik Wilhelm, »den
store kurfursten», och Sveriges Kristina, en ny dynasti,
ett nytt stort protestantiskt östersjörike, tryckande med
hela sin tyngd på Tyskland och det öfriga Europa samt
sålunda förverkligande Gustaf II Adolfs segerdrömmar
vid den tid, när han stod på maktens höjder. Eller
kunna de tänka sig två rivaliserande kronor på samma
hufvud, nya tronstrider mellan Sverige och norra Tyskland,
ett stort radergummi öfver tre väldiga Carlars
tidehvarf och allt annorlunda, ända till våra dagars
politiska råmärken och nuvarande maktförhållanden. Det
är allt gagnlösa kombinationer, där man glömt att intaga
i beräkningen bottenbjälkarna i historiens mausolé öfver
<a id="page-71" class="pagenum" title="71"></a>
förgångna tider: världsstyrelsen, folken och utvecklingens
lagar. Utan världsplan finnes intet förnuft i
tillvarons virrvarr; utan folk inga regenter; utan utveckling
kaos.
</p>

<p>
Den unga drottning Kristinas hand var vid denna
tid det mest lysande och mest eftersökta parti i världen.
Den stora korgen gjorde på ryktets vingar sin rund kring
Europas hof och emottogs öfverallt med tillfredsställelse,
utom där, hvarest man kände sig förnärmad och sviken
&mdash; i Berlin. Danmark, som fått två korgar förut, missunnade
ej sina grannar den tredje. Kejsaren likaledes:
han hade ock fått två korgar, utan att räkna andra, som
tillfallit tyska prinsar. Polen likaledes: det hade fått tre.
Spanien, Portugal, England, Ungern, alla spekulerade på
den nu lediga jungfruhand, som tycktes dem så passande
att upphjälpa klena affärer och tillförsäkra deras prinsar
hemgiften af en stormakt. Det vardt ett tassel i
världen, såsom af hvad man i våra dagar skulle kalla
en europeisk kaffekongress, och kurprinsen Fredrik
Wilhelm var icke sen att strax därpå förmäla sig med
en prinsessa af Oranien, såsom bevis att han ej var
så illa anskrifven hos det täcka könet, som hans belackare
påstodo.
</p>

<p>
I Stockholm var man vid denna tid orolig för hären
i Tyskland, hvarom man endast visste, att Torstenson
belägrade Leipzig och att ett fältslag väntades. Den unga
drottningen och det likaså muntra hof, hvilket redan
begynt samla sig kring hennes omyndiga person, lät
dock icke hindra sig af krigsryktena att taga lifvet gladt.
Man hade, en frostig novembermorgon, pröfvat sina
skridskor på den första nattgamla Mälareisen, och drottningen
hade varit en af de djärfvaste. Det hade gått
illa; en kammarjunkare hade fallit in, sällskapet måste
<a id="page-72" class="pagenum" title="72"></a>
besluta sig för att invänta nästa nattfrost. Man var på
återväg från denna misslyckade färd, när någon anmärkte,
att gamle riksrådet Skytte, som för några dagar sedan
ankommit från Jönköping, låtit anmäla sig till audiens
i slottet.
</p>

<p>
Kristina befallde sin kusk att köra till Skyttes hus.
Hon sökte ett stöd hos denne lärde, kloke och djärfve
statsman, som varit hennes faders lärare och nu var
Axel Oxenstjernas farligaste motståndare.
</p>

<p>
Huset var nästan tomt och obebodt, sedan dess
ägare bortflyttat. Ingen tjenare mottog de ankommande.
Drottningen steg oanmäld uppför en obekväm trappa till
andra våningen, åtföljd af sin yngre kusin, furstinnan
Eleonora Katarina. De funno en stor, tom sal, hörde
muntra flickröster i rummet bredvid och stannade vid
en halföppen dörr.
</p>

<p>
&mdash; Här är lärdom i luften, anmärkte furstinnan. De
tala latin därinne.
</p>

<p>
&mdash; Bättre upp. De tala grekiska, skrattade drottningen
och inträdde i rummet.
</p>

<p>
Två unga flickor, en svarthårig och en blond, båda
vid samma ålder som drottningen, sutto framför en foliant
vid ett långt omåladt ekbord, pratande och skrattande
med munnen full, under det att hvardera bet på en ost.
Om de studerade, var det åtminstone icke med lärdt
allvar, ty de munhöggos med allehanda lustiga okväden,
den ena på latin, den andra på grekiska.
</p>

<p>
&mdash; <em>Claudite jam rivos!<a class="fnote" href="#footnote-1" id="fnote-1">[1]</a></em> utropade Kristina i samma
muntra ton. &mdash; Är riksrådet hemma?
</p>

<p>
Det glada skämtet förstummades, flickorna sågo
tigande på hvarandra. De behöfde tid för att klargöra
sin språklåda till ett redigt svar.
</p>

<p>
<a id="page-73" class="pagenum" title="73"></a>
&mdash; <span class="greek">&Epsilon;&#7984;&pi;&epsilon; &#7936;&lambda;&#942;&theta;&epsilon;&iota;&alpha;&nu;</span>! Säg sanningen! skrattade Kristina,
framletande ur sitt knappa grekiska ordförråd det tarfliga
uttryck hon i hast kunde påfinna. &mdash; Är riksrådet Skytte
hemma?
</p>

<p>
&mdash; Det är drottningen! hviskade den svarthåriga den
blonda i örat.
</p>

<p>
&mdash; Ja ... nej, blef det brydda svaret, som ännu
bar spår af sista ostbiten. &mdash; Morfar har gått till
slottet.
</p>

<p>
&mdash; Så kunna vi vänta en stund.
</p>

<p>
Och Kristina såg sig om efter en stol, men där
fanns endast en ledig bänk. Läserskorna erbjödo sina
platser, som antogos. Drottningen kände sig klassisk
till mods, det vill säga vid godt lynne.
</p>

<p>
&mdash; Är du riksrådet Skyttes dotterdotter? frågade
hon den blonda.
</p>

<p>
Den blonda neg och framstammade namnet Hillevi
Kyle.
</p>

<p>
&mdash; Ja, jag påminner mig ... Vendela Skytte, gift
med landshöfdingen Kyle ... Du är af hög börd, du! Det
finns ingen i Sverige, som haft en så oförliknelig moder.
Hvilken förlust att mista henne så ung! Men hågen för
studier ligger i blodet. Hvad är det I läsen?
</p>

<p>
&mdash; Det är Xenofon. Hagar är snäll och vill lära
mig grekiska. Men det går förskräckligt illa ännu ...
</p>

<p>
Hagar? Detta namn stod i någon förbindelse med
Kolmårdens skog. Kristina betraktade närmare den
svarthåriga flickan, hvilken hon glömt så lätt, som man
glömmer en sten, öfver hvilken man snafvat i går.
</p>

<p>
&mdash; Det var du, som skrämde min häst, sade drottningen,
med en törntagg kvar af sin första förbittring
vid detta tillfälle.
</p>

<p>
<a id="page-74" class="pagenum" title="74"></a>
&mdash; Nådig fröken befallde mig följa i slupen till
Norrköping, inföll Hagar, som ej heller kunde förgäta
den oförrätt hon lidit genom drottningens glömska.
</p>

<p>
&mdash; Du läste Tacitus. Hvarför kom du ej till mig i
Norrköping?
</p>

<p>
&mdash; Nådig fröken var sjuk. Ingen fick veta hvarför.
De stängde mig i en källare för att jag ej ville bekänna.
</p>

<p>
&mdash; Jag hade ett par dagar ondt i hufvudet, var
det lätta svaret. Hvad andra lidit var ju en småsak. &mdash; Och
hvad blef det sedan af dig?
</p>

<p>
&mdash; Jag följde presidenten Kurck till Stockholm och
har fått läsa naturvetenskap för riksantikvarien Bureus.
Riksrådet Skytte bad mig läsa grekiska med Hillevi.
</p>

<p>
&mdash; Så? Öfversätt för mig det där stycket ur
Xenofon!
</p>

<p>
Hagar öfversatte stycket till flytande latin. Kristinas
panna klarnade, ett smålöje krusade hennes öfverläpp,
som bar en fin, knappt märkbar början till en mustasch.
</p>

<p>
&mdash; Kom till mig i morgon bittida klockan fem,
nickade hon.
</p>

<p>
Hagar rodnade starkt. Det var andra gången henne
vederfors en så smickrande kunglig ynnest. Skulle denna
kallelse sluta i slottskällaren?
</p>

<p>
Icke långt därefter inträdde riksrådet Skytte, andlös
af brådska. Han hade i slottet förnummit den ära, som
skedde hans toma hus.
</p>

<p>
Framför drottningen stod en lång, vacker gubbe om
sextiofem år, hennes faders och farfaders trotjenare,
adlad redan 1603, när han utbytte fädernenamnet
Skräddare och sitt antagna namn Schroderus mot ett
annat från mödernesläkten. Han hade blifvit friherre
1624 och förste president i Göta hofrätt 1634, bortskickad
<a id="page-75" class="pagenum" title="75"></a>
från hufvudstaden af Axel Oxenstjerna. Lika
förgäten som han nu syntes i Stockholm, lika hågkommen
var han i Upsala, där han som kansler upprättat
akademin ur ett långvarigt förfall. För öfrigt var
Skytte icke den man, som så lätt kunde skjutas åt sidan.
Han låg fortfarande djupt invecklad i tidens politiska
frågor, kallades tid efter annan att återtaga sin plats i
riksrådet och förde en hemlig brefväxling med den unga
drottningen, hos hvilken han understödde pfalziska huset
mot riksförmyndarne.
</p>

<p>
Skytte ansågs tala den bästa latin i Sverige. Hans
ursäkter framfördes nu på detta språk och besvarades
på samma språk af drottningen, med den anmärkning,
att försummelsen var hennes, då det ju först varit han,
som sökt henne.
</p>

<p>
Därefter presenterades dotterdottern Hillevi Kyle.
Man såg, att hon var det käraste den gamle morfadern
ännu hade kvar på jorden. Tretton års mödor och
strider hade ej förmått läka det sår, som moderns, hans
dotters, tidiga bortgång efterlämnat.
</p>

<p>
&mdash; Det är Vendelas ögon och mun, sade han,
kyssande flickan på kinden. &mdash; Näsan är faderns, <em>sanguine
mixto</em>.<a class="fnote" href="#footnote-2" id="fnote-2">[2]</a> Se på barnet, nådig fröken! Just sådan var
min Vendela den tid jag läste med henne Livius. Och
när jag förundrade mig öfver en oklassisk konstruktion
hos denne illustre häfdatecknare, sade hon skrattande:
det är hans <em>patavinitas</em>, hans dialekt från Padua! Kan
nådig fröken tänka: hon hade, mig ovetande, läst Qvintilianus,
som omtalar detta, och jag hade ej honom i
mitt bibliotek; hon hade lånat honom från Upsala!
</p>

<p>
&mdash; Vendela Skytte har öfverträffat Alexander, svarade
Kristina med en vacker blick. &mdash; Hon var endast
<a id="page-76" class="pagenum" title="76"></a>
tjuguett år, när hon kallades bort, och hade, som han,
eröfrat världen. Men detta bådar godt för Sveriges
lärdom, hvars fader ni är. Ni har bevisat, att anlagen
gå från far till dotter och från dotter till dotterdotter.
Går det så framåt, skola vi om hundra år vara ett mångkunnigt
folk, herr riksråd!
</p>

<p>
Och Kristina tog en guldnål från sitt bröst, räckte
nålen åt den förlägna Hillevi och sade med samma
vackra ögonkast:
</p>

<p>
&mdash; Bär detta minne af en, som anser nyttiga kunskaper
vara en grundval för rikens lycka! Blif hvad
din mor var, men lef längre än hon!
</p>

<p>
Hillevi kysste i tårar drottningens hand. Bakom
henne stod Hagar med blandade känslor. O, att vara
en drottning! Att kunna fritt rannsaka all världens
visdom, att icke känna en annan gräns för forskningen,
än sitt lif!
</p>

<p>
&mdash; Det gläder mig, att Hillevi funnit en vän med
samma sinnelag, tillade drottningen, likasom hade hon
anat Hagars känslor.
</p>

<p>
&mdash; Ja, ja, inföll presidenten, skyndande att godtgöra
den förlåtliga glömskan att endast hafva tänkt på
sitt eget blod. &mdash; Detta är Hagar ... Hagar ...
</p>

<p>
&mdash; Hagar Ring, inföll den omtalade skyggt.
</p>

<p>
&mdash; Ja, Hagar Ring, så var det; en frände och
fosterdotter till presidenten Kurck. Jag sökte en studiekamrat
åt min Hillevi och hörde händelsevis Kurck omtala
denna begåfvade unga person. Nå, barn, hur går
eder Xenofon? Benig, kan jag tro med sina <em>ho, hä, to</em>;
det är värre än <em>der</em>, <em>die</em>, <em>das</em>! Här gäller att sätta
accenten på rätta pricken.
</p>

<p>
&mdash; Xenofon är klar som källvatten för Hagar &mdash; understod
sig Hillevi att svara &mdash; men för mig är han tjära.
</p>

<p>
<a id="page-77" class="pagenum" title="77"></a>
&mdash; Det tar sig, min pulla, det tar sig, smålog morfadern.
Men gån nu till biblioteket, barn! Vi skola ej
uppehålla hennes majestät med våra obetydliga läxor.
Å, att mitt hus skulle vara så fast jämmerligt tillredt,
när mig vederfares en så hög ära!
</p>

<p>
Han hade förblifvit stående, medan furstinnan Eleonora,
som önskade all lärdom till Häxefjäll, tyst gäspande
nöjt sig med en plats på bänken vid fönstret och sett
utåt gatan.
</p>

<p>
&mdash; Komme det mig vid &mdash; sade Kristina, sedan
den gamle tagit plats vid hennes sida &mdash; skulle edert
hus i Stockholm icke stå obebodt. Men den tid torde
komma, när jag får se vid min sida kronans stöd.
</p>

<p>
&mdash; Stöttor finnas här öfvernog, och det gamla virket
murknar. Jag tackar hvar dag min Gud, att Sveriges
krona är där hon skall vara och icke på herrehufvuden.
Hvad säger Homerus:
</p>

<div class="poem-container">
  <div class="poem">
    <div class="stanza">
      <p class="verse">Ej mångvälde är godt, blott en skall råda i riket.</p>
    </div>
  </div>
</div>

<p class="noindent">
Och därtill fördristar jag mig tillägga den uttydning, att
salig konungen sörjt för rikets välfärd genom att efterlämna
sin hug i afkomman. Men där som min nådigaste
fröken finner kronan tung, äro nog de att finna, som utsträcka
händerna till att hjälpa.
</p>

<p>
&mdash; Och sveda naglarna? Ja, de finnas.
</p>

<p>
&mdash; Jag fröjdar mig underdånigst, att en har i dessa
dagar fått krokota fingrar. Men om jag törs säga, är
ock den till finnande, som icke frågar efter kronan,
utan efter den henne bär ...
</p>

<p>
&mdash; Ställ palt för pojkar, och säg till dem: rör
icke! ... Men hvad tänker riksrådet göra med Hillevi,
när hon engång blir lika lärd som ni själf? &mdash; Kristina
<a id="page-78" class="pagenum" title="78"></a>
tyckte ej om den evärdeliga friarefrågan i sin kusins
närvaro.
</p>

<p>
&mdash; Hvad jag tänker göra med Hillevi? Söka åt
henne en bra man.
</p>

<p>
&mdash; Är det därför hon skall blifva så bottenlärd?
Kan hon ej steka rapphöns, knyppla sin mans spetskrage
och tukta barnen med mindre?
</p>

<p>
&mdash; Lärdom är en prydnad i hvarje hus, och kvinnan
är mannens ära, säger Paulus.
</p>

<p>
&mdash; Nej, undskyll, det är orätt öfversatt. Det heter
hos Paulus 1 Cor. 11: 7: »kvinnan är mannens <em>doxa</em>»,
hans anseende hos andra, godt eller ondt. Men det kan
också öfversättas: hans omdöme, hans inbillning, hans
förväntan. Det står då att uttyda, om en lärd hustru
svarar mot hans eller andras förväntan.
</p>

<p>
&mdash; Aldrig hade jag det kunnat tro, att min nådigaste
fröken kommit längre i grekiskan, än själfver Lutherus,
genmälde Skytte med oförställd förvåning, men där låg
en omedveten spets, som förtretade hans åhörarinna.
</p>

<p>
&mdash; Å, jag har längre till hans och eder lärdom, än
från Stockholm till Wittenberg, invände Kristina lifligt.
Besynnerligen med grekiskan reder jag mig ännu slätt,
förutom Nya testamentet, som jag dessa tider genomletat
för att få skriftens språk mot de reformertes villfarelser.
Summa: hvarför skall en lärd jungfru kastas i armarna
på en olärd man? Är icke det att förmäla en hök och
en näktergal? Stackars Hillevi! Fast hellre må hon gå
makalös. Hvarför skall hon, som äger hela världen,
gifva sig i en tiggares våld?
</p>

<p>
&mdash; Jag understår mig intet att därom strida med
min nådiga fröken, återtog Skytte undfallande. Det är
nu engång fattiga jungfrurs lott och deras kvist att sitta
uppå. För de höga och rika står det att välja, efter
<a id="page-79" class="pagenum" title="79"></a>
som deras hug är. Dock pläga ock de gemenligen gifva
sig uti äkta stånd.
</p>

<p>
&mdash; Drottning Elisabet gifte sig aldrig. Hvad skulle
riksrådet säga, om jag gjorde som hon?
</p>

<p>
&mdash; Jag skulle bedja Gud upplysa min nådiga fröken
om hvad bäst är efter hans vilja.
</p>

<p>
&mdash; Låt Hillevi blifva ogift! Gif henne icke i träldom
under en man! Hon har fått därtill för högt förstånd.
Och si, nu äro vi tre, om ej flera, af landsens
döttrar, som kunna latin. Är det ej skam för ett så
mäktigt rike som Sverige, att hafva så många lärde män
och så okunniga kvinnor? När jag kommer till regementet,
skolen I hjälpa mig att inrätta flickskolor i riket.
Det skall blifva edert sista mästerstycke, såsom salig
konungens uppfostran och Upsala akademi varit storverk
tillförene.
</p>

<p>
&mdash; Gud bevare! Om Sverige finge så många lärda
jungfrur, som akta sig för goda att gifvas åt olärde män,
skulle riket snart blifva öde.
</p>

<p>
&mdash; Å, sörj inte för det! Nog hitta vi lingon i
skogen skäppan full, men åkerbären plocka vi ett och
ett ... Nej, se på henne därborta vid fönstret! Sådana
äro de ... Hon skall ej akta lärdomen högre än prinsar
... Nore!
</p>

<p>
Den unga furstinnan hade, trött af morgonens mödor,
inslumrat med handen under sin blomstrande kind och
reste sig nu med en förvirrad ursäkt.
</p>

<p>
&mdash; God morgon, mitt allrarödaste lingon! Det är
tid att vi unna riksrådet hans middagsro. Farväl, käre
Skytte! Tag det ej illa upp, om jag pratat tok. Men
lofva mig en sak ... lofva mig, att Hillevi blifver ogift!
</p>

<p>
&mdash; Tack för den stora heder min nådiga fröken bevisat
ett obebodt hus och en utsliten trotjenare! Tack,
<a id="page-80" class="pagenum" title="80"></a>
tack, men begär ej af en gammal stubbe, att han skall
säga till körsbärsplantan vid sin rot: grönska, mitt barn,
grönska, men blomma aldrig! Och blommar du någonsin,
bär aldrig frukt! Nej, det kan jag intet ... faren väl,
nådigaste drottning ... det kan jag intet!
</p>

<p>
Och han ledsagade sina höga gäster barhufvad ut
genom den toma salen, den kalla förstugan, den ishala
trappan, ända till deras väntande släde.
</p>

<hr class="footnote" />

<p class="footnote">
<a href="#fnote-1" id="footnote-1">[1]</a> Stängen nu bäckarna!
</p>

<p class="footnote">
<a href="#fnote-2" id="footnote-2">[2]</a> Blandadt blod.
</p>

<h3 class="chapter" id="chapter-1-7">
<a id="page-81" class="pagenum" title="81"></a>
7. Doxa.
</h3>

<div class="motto">
<p class="motto">
De, som Gud adlat, få ej förnedra sig.
</p>

</div>

<p class="first">
<span class="firstchar">K</span>lockan fem på morgonen var ingen tidig timme
under Kristinas tidehvarf, när arbetsdagen vanligen
började klockan fyra och för de flitiga klockan tre. Det
var stickmörkt, när Hagar, åtföljd med lykta af presidenten
Kurcks kammarpiga och beväpnade tjenare,
trefvade sig fram genom Stockholms trånga och smutsiga
gator. Den korta väg hon hade att passera från Kurcks
bostad på Riddarholmen, öfver nuvarande Riddarhustorget
och Storkyrkobrinken till slottet, var vid denna
tid på dygnet och året allt annat än angenäm. Nordvästen
stormade från Mälarens öppna fjärdar hvinande
in genom båda strömmarna, betäckte taken med snöslask,
gnisslade i vindflöjlarna, klappade i fönsterluckorna och
beredde sig med en ringdans kring den kungliga borgen
att fortsätta sin färd utåt Saltsjön. Rännstenarna forsade,
vattpussar glittrade i lyktskenet öfverallt på de gropiga
gatorna. Än här, än där hade vandrarne att undvika
opåräknade hinder, som ogeneradt stängde vägen för
dem: en kärra med långa skalmar, en kullslagen vattså,
en hög afskräden, en död katt och, värst af allt, en
mängd stock och tegel efter de hus, som Klas Fleming
<a id="page-82" class="pagenum" title="82"></a>
låtit nedrifva för att uträta Storkyrkobrinken. Ett nyare
Stockholm var i görningen under denne energiske öfverståthållare,
som nyss låtit reglera Norrmalm och gifvit
den nuvarande Drottninggatan dess sträckning. Nybyggnaderna
reste sig långsamt ur gruset eller reste sig icke
alls, ty kriget uppslukade alla tillgångar.
</p>

<p>
Det var osäkert nattetid på Stockholms obelysta
gator; man hörde omtalas rån och mord. Ingen vågade
sig obeväpnad ut i dessa mörka labyrinter. Kurcks
tjenare gick med dragen värja, beredd att när som helst
möta ett anfall. Nattens vådligaste timmar voro dock
redan öfverståndna. Man såg ljus i fönstren. Ingen
störde vandrarnes väg mellan grushögarna.
</p>

<p>
Hagar anmäldes hos slottsvakten och fick genast
tillträde. Hon fann drottningen fördjupad, vid lampans
sken, i läsningen af en foliant med gula träpermar, utstyrda
med snideri. Andra böcker i de mest olika format,
ända ned till femtonhundratalets kända små pergamentsband,
lågo vårdslöst kringströdda på ett stort bord af
sandelträ.
</p>

<p>
&mdash; Sade jag klockan fem? nickade drottningen åt
den inträdande med en flyktig blick.
</p>

<p>
&mdash; Ja, ers majestät.
</p>

<p>
&mdash; Jag hade bort säga klockan fyra. <em>Aurora musis
amica.<a class="fnote" href="#footnote-3" id="fnote-3">[3]</a></em> Vi få ej lång tid nu; jag väntar rikskanslern
klockan sex. Men det gör ingenting; du kan stanna i
slottet för att vara till hands, när jag får tid.
</p>

<p>
Och åter försjönk hon stum i sin läsning, utan att
tyckas gifva akt på den nykomna, som fick god tid att
betrakta studerkammaren, det så kallade lilla biblioteket.
Fyra öppna bokhyllor af ek, med lutande, tämligen
<a id="page-83" class="pagenum" title="83"></a>
oordnadt och synbarligen ofta begagnadt innehåll &mdash; det
redan nämnda bordet med fyra draglådor, rundsvarfvade
fötter med ringformiga ornamenter och massiva, i vriden
form svarfvade tvärslår nedtill &mdash; ett mindre bord med
marmorskifva och ciselerade silfverinfattningar &mdash; fyra
med röd sammet och silkesfransar beklädda länstolar
utan sidokarmar &mdash; åtta mindre karmstolar med slät
sits och rika ornamenter, medan drottningens egen skrifstol
var slät, af svart ebenholts. Därnäst två pretiosa:
ett litet brefskåp i två afdelningar af trä, silfver och
elfenben, hvilande på karyatider af brons, samt en lång,
låg kopparkista, öfverlastad med utsökta sirater och
sannolikt ämnad att mottaga viktiga dokumenter &mdash; slutligen
en tämligen opraktisk triton med snäcklampa, några
vaxljus, en öfverspunnen vattenkaraff med glas, en
papperskorg, en ringklocka och ett litet skriftyg af guld.
Sådana voro rummets delvis enkla, delvis kostbara mobilier.
Anblicken af bokhyllorna var för en bokvurm
hvad anblicken af guldrullar är för den girige: en frestelse
till afund. O, att vara en drottning, att endast behöfva
utsträcka sin hand för att råda öfver all världens
visdom!
</p>

<p>
Plötsligt vände sig Kristina till den fattiga flickan,
som afundades henne, och utropade:
</p>

<p>
&mdash; Kan du grekiska, du, så säg mig alla uttydningar
hos kommentatorerne öfver ordet <em>doxa</em>!
</p>

<p>
Hagar kände detta ord ej mer och ej mindre än
många andra ord. Hon svarade, att det förekom hos
Homerus såsom <em>förväntan</em>; hon hade sett Plato använda
det i betydelsen af en <em>lärosats</em>. Andra brukade ordet i
betydelsen af en persons <em>anseende</em> och i vissa fall <em>ära</em>;
men därom hade man med rätta anmärkt, att där vidlådde
ordet någonting ovisst och tvetungadt, så att likasom
<a id="page-84" class="pagenum" title="84"></a>
lärosatsen kunde vara en fabel, kunde också anseendet
vara ett dåligt anseende.
</p>

<p>
Kristina betraktade henne forskande. Denna andra
examen hade utfallit lika lyckligt som den första i går.
</p>

<p>
&mdash; Se här! sade hon och vinkade Hagar till bordet.
&mdash; Vår latinska <em>vulgata</em> öfversätter ordet, likasom Luther,
med <em>gloria</em>. <em>Mulier autem viri gloria est.</em> Den äldsta
tyska öfversättningen af 1483 säger som Luther: »Das
Weib aber ist die Ehr des Mannes». Det är <em>vulgata</em>,
ingenting annat. &mdash; Och hon pekade på en vers i den
gamla folianten med bilder och utskurna träpermar, hvari
hon nyss så flitigt studerat.
</p>

<p>
&mdash; Jag håller så för &mdash; fortfor hon eftersinnande
&mdash; att denna öfversättning: »kvinnan är mannens ära»
har blifvit ditkastad såsom en gyllene mantel att skyla
en slafvinnas kedjor. Paulus har ej kunnat mena någonting
annat, än att en hustrus rykte återfaller på mannen,
ehvad det är godt eller ondt. Hon kan vara hans ära,
men också hans vanära. Men antingen hon är det ena
eller andra, är hon till för hans skull. Hvad säger du
därom, Sara? ... hvad heter du?
</p>

<p>
&mdash; Hagar.
</p>

<p>
&mdash; Nå, hvad säger Hagar därom?
</p>

<p>
&mdash; Nådig fröken vet det bättre. Jag har ej tänkt
därpå förr.
</p>

<p>
&mdash; Såå? Du har ej haft någon friare, du?
</p>

<p>
&mdash; Nej.
</p>

<p>
Hagar rodnade. Hon var mycket oerfarnare i allt
sådant, än hennes kungliga jämnåriga. Hvem skulle fria
till hafvets drifvande spån?
</p>

<p>
&mdash; Godt. Osökt och fri. Det är något förskräckligt
att gifva sig med kropp och själ i en mans våld. Äro
vi inte lika friborna som han? Och om vår arm är
<a id="page-85" class="pagenum" title="85"></a>
svagare, hafva vi inte en lika stark vilja som han?
Hvarför skola vi vara honom underdåniga?
</p>

<p>
&mdash; Prästerne säga det, svarade Hagar, i hvars
hjärta dessa Kristinas återupprepade rebelliska känslor
funno ett anslående gensvar.
</p>

<p>
&mdash; Prästerne! ... Är du en prästdotter, du? Gå din
väg, du, med prästernes Sara; hvad var hon annat än
en österländsk trälinna? Ser du, alla dessa bibelöfversättningar
&mdash; och hon pekade på folianterna &mdash; har jag
genombläddrat från perm till perm för att utgrunda rätta
ordaförståndet med detta, som de kalla gudomlig lag!
Att börja med, Adams refben. Här är det afbildadt;
hvilken afskyvärd bild! Och det går igen öfverallt, ända
till detta dubbeltungade <em>doxa</em>. Hvad skall jag tro? Vet
<em>du</em> ingenting? Du har läst Plato, säger du?
</p>

<p>
&mdash; Jag läste hans <em>Symposion</em> för professor Terserus
i Åbo.
</p>

<p>
&mdash; Förtälj mig hvad Plato säger om man och
kvinna!
</p>

<p>
&mdash; Jag vet så litet. Han talar mest om mäns vänskap
och sällan om kvinnor. Han säger, att den rena
kärleken frigör, emedan den förenar allt och utplånar
skillnaderna.
</p>

<p>
&mdash; Och du tror, att det finnes en <em>ren</em> kärlek?
</p>

<p>
Hagar teg. Den lyckliga, hon förstod icke frågan.
</p>

<p>
&mdash; Huru gammal är du?
</p>

<p>
&mdash; Jag fyller om tre veckor sexton år.
</p>

<p>
&mdash; Och vet ännu intet om kärleken? Det likar
mig godt. Jag önskar jag visste lika litet som du.
Pelikan! Läsa Plato och inte veta så mycket som en
strumpsticka om kärleken! Jag slår vad, att du aldrig
har läst en strof af Ovidius eller Tibullus?
</p>

<p>
&mdash; Nej, nådig fröken.
</p>

<p>
<a id="page-86" class="pagenum" title="86"></a>
&mdash; Ser du, jag var säker därpå. Du skall få läsa
Ovidius och Tibullus med mig. Det är nöjsamt. Du
skall flytta till slottet. Hvad vill du blifva? Min kammarpiga?
</p>

<p>
&mdash; Får jag städa nådig frökens bibliotek? Torka
dammet af böckerna? Tända studerlampan? Uppgöra
en bokförteckning? ... Och Hagars mörka ögon tindrade
af förtjusning. Hon ville kyssa drottningens klädningsfåll,
men Kristina afböjde det.
</p>

<p>
&mdash; Det är blott de okunniga, som ha rätt att förödmjuka
sig. De, som Gud adlat, få icke förnedra sig,
minst inför ofrälse, genmälde hon med en vacker
höghetsblick. &mdash; Och för öfrigt behöfver jag en sådan som
du ... en lärd i bokvett, ett barn i världsförfarenhet.
Jag har för många statskloka, jag har fränder, vänner,
tjenarinnor ... spanska höns, som skilja sig från andra
med fjädrarna. Lycka, Hagtorn, eller hvad du heter,
att du ej är en karl! Jag skulle törhända få dig så
kär, att jag slutligen blefve nödsakad piska ut dig
med ridspöet. Men nu är du, som jag, en af de välborna
trälinnorna, som skaka på handklofvarna.
</p>

<p>
&mdash; Ers majestät är drottning.
</p>

<p>
&mdash; Ja, påminn mig därom, ifall jag skulle råka att
glömma det! Jag skrattar så ofta. Jag skrattar åt hela
världen; anse icke dig för ett undantag! Du är för löjlig
med din Plato utan kärlek och din Tacitus, som kommer
hästar att skena. När jag blir myndig, skall jag adla
dig med namnet <em>von Doxa</em> och gifva dig Minervas uggla
i skölden. Men du är en frände till Kurck; är du af
adel? Hvem var din fader?
</p>

<p>
Åter teg Hagar. Där var åter lifsfrågan, där var
stolthetens tysta, förtviflade kamp mot ett förödmjukande
svar.
</p>

<p>
<a id="page-87" class="pagenum" title="87"></a>
&mdash; Nådig fröken har själf sagt &mdash; genmälde hon
slutligen med låg, men fast stämma &mdash; att de, som Gud
adlat, ej få förnedra sig. Jag har aldrig känt fader och
moder. Jag har fallit från stjärnorna.
</p>

<p>
Om Kristina burit ett kvinnohjärta i sin barm, skulle
hon märkt den sönderpressade tåren i sin nya skyddslings
ögonvrå, men hon märkte den icke. Hon höjde endast
på axlarna och svarade lätt:
</p>

<p>
&mdash; Det är också ett adelsbref. Jupiter och Mars
ha stått fadder vid min vagga. Förunderligt! Jag drömde
i natt, att en stor, klar stjärna sänkte sig ned till min
bädd. Hon hade ingen gestalt, hon var idel ljus, hon
flöt in i mig, så att vi tycktes vara som ett. Jag lefde
i henne och hon i mig, och jag förnam ord, som endast
voro reflexer af skenet. Du är min måne, sade hon,
och jag är din sol. I ären tre, som tillhöra mig, och
innan solen går upp, skola dessa tre för första gången stå
ansikte mot ansikte med hvarandra.
</p>

<p>
Hagar blef uppmärksam. Hon glömde sin förödmjukelse,
hon ihågkom sin stjärna från Turholm och Andromedas
akterdäck.
</p>

<p>
&mdash; Nådig fröken! utropade hon. Jag känner stjärnan.
Hon har talat också till mig!
</p>

<p>
&mdash; Drömmar! återtog Kristina i samma lätta ton.
&mdash; Dimmor uppstiga af jorden och förtäta sig till kometer.
Dimmor uppstiga i hjärnan och förtäta sig till drömmar.
Månge säga, att stjärnorna styra människors lefnadslopp;
det lämnar jag osagdt. Det är nogsamt kändt huru
Tycho Brahe spådde före salig konungens tid, att en
stor härförare skulle födas i Finland och underlägga sig
hela norden. Jag vet inte om detta har rätteligen uttydts
på salige herren, min fader, den där fuller stor
var, men måste lämna en part af de nordiska riken åt
<a id="page-88" class="pagenum" title="88"></a>
mig och andra sina efterträdare att anamma. Kanske
var det mig, som spådomen gällde, efter ju mina föräldrar
voro i Finland nio månader före min födelse;
men jag tänker vi lämna detta åt kommande tid att
neka eller bejaka. Min stjärna förtäljde, att där skulle
någonting ske, förrän solen går upp i dag. Det är inte
långt dit numera, och lärer det nog blifva oskedt ...
Men nu har jag råkat i diket för detta eländiga <em>doxa</em>.
Jag hade i sinnet att leta i Skriften efter de reformertes
villfarelser ...
</p>

<p>
Det kom Hagar till pass, att hon bland de teologiska
stridsskrifter, som hemkomne soldater för länge sedan
efterlämnat i nejden af Kaskas torp, äfven funnit vederläggningar
af den reformerta läran. Hennes förträffliga
minne hade ännu bevarat tillräckligt af denna hårdsmälta
läsning i barnaåren för att komma drottningen till hjälp
i hennes efterspaningar. Hagar erinrade sig flera skriftställares
namn, titlarna på deras böcker och citationer
af bibelställen. Ingenting kunde vara önskvärdare för
Kristina i den teologiska stridsfråga, som för tillfället upptog
hennes omättliga forskningsbegär. De två läserskorna
voro fördjupade i ett lifligt samtal härom och den kungliga
ynnesten befanns vara i starkt stigande, när rikskanslerns
väntade besök anmäldes för drottningen.
</p>

<p>
&mdash; Ah &mdash; utropade Kristina, i det hon otåligt slog
tillsamman folianten med träpermarna &mdash; den gamle
riksbekymraren harcelerar mig åter med sina frälseköp
och sin brist i statskassan ...
</p>

<hr class="footnote" />

<p class="footnote">
<a href="#fnote-3" id="footnote-3">[3]</a> Morgonrodnaden är sånggudinnornas vän.
</p>

<h3 class="chapter" id="chapter-1-8">
<a id="page-89" class="pagenum" title="89"></a>
8. Segerbudskap.
</h3>

<div class="motto">
<p class="motto">
Det var en barnsaga, men hon gällde
en hjältebragd.
</p>

</div>

<p class="first">
<span class="firstchar">A</span>xel Oxenstjerna inträdde denna gång till sin drottning
icke som riksbekymrare, utan som segerbudskap.
Han tycktes föryngrad, hans gestalt var rakare,
hans hållning spänstigare, hans annars så lugna och betänksamma
blick återspeglade ungdomens glans. Han
hade burit så tunga bördor på sina åldrande skuldror,
han hade så ofta nödgats utfinna en väg, där ingen
annan såg stig eller räddning, han hade stängt så mången
frestelse till förtviflan inom sin slutna barm och nödgats
ljuga ett hopp, där intet hopp mera fanns, att han ju
engång var berättigad till ett uttryck af stolta segerkänslor.
Han glömde icke sin alltid stereotypa, underdåniga
vördnadsbetygelse, när han stod inför suveränen, men
han afbidade icke hennes frågor, han reste sig efter
den ceremoniösa bugningen i hela sin längd och utropade
lifligt:
</p>

<p>
&mdash; Gudi vare äran! Jag lyckönskar eders majestät
och riket till en stor <em>victoria</em>.
</p>

<p>
Äfven Kristina glömde i detta ögonblick <em>doxa</em> och
allt hvad teologi hette, hon glömde den likaså ceremoniösa
hälsning, hvarmed hon vanligen mottog rikets främste
<a id="page-90" class="pagenum" title="90"></a>
tjenare, sprang upp, fattade kanslerns arm och utropade
med sin ålders hänförelse:
</p>

<p>
&mdash; Torstenson? Gud vare lofvad!
</p>

<p>
&mdash; Fältmarskalken Torstenson och den svenska
hären, fortfor rikskanslern, ha värdigt firat salig konungens
minne genom den andra segern vid Leipzig och Breitenfeld.
Ilbudet kom för en timme sedan. Ärkehertigens
hela armé är slagen och skingrad, 5,000 döda, 4,500
fångar ... Vi ha tagit hundranittio fanor, fyrtiosex kanoner,
hela trossen ... Leipzig skall oförtöfvadt vara i våra
händer. Den 23 Oktober har Gud gifvit Sveriges vapen
denna victorian. Kuriren vardt i Hamburg försinkad.
Våra förluster ...
</p>

<p>
&mdash; Intet nu om våra förluster! Intet nu! Intet
sorgflor öfver triumfen! Lefver fältmarskalken?
</p>

<p>
&mdash; Han lefver och är osårad.
</p>

<p>
&mdash; Det är nog. Torstenson uppväger en här. Täckes
eders kärlighet taga plats? Rapporten? Låt mig se
denna bit papper, som lyfter ett rike ur faran till segerjublet!
</p>

<p>
Och hon nästan drog rikskanslern till sin sida i en
af fåtöljerna. De föregående dagarnas oroliga spänning
hade varit så stark, till följd af otillförlitliga och motsägande
rykten om härens ställning i Tyskland, att den
första säkra rapporten, och därtill ett segerbudskap,
trängde allt annat åt sidan såsom en exploderande mina.
Drottningen ensam hade haft mod att skratta och studera
teologi: nu var äfven hon besegrad af segern.
</p>

<p>
Vid denna statsnyhet var Hagar så platt förgäten,
som en tufva ljung i en skogsbrand. Rikskanslerns inträde
förflyttade henne ögonblickligen tillbaka till hennes
förra ställning i denna värld, där hon var mindre än
intet. Hon hade förstånd nog att känna sig öfverflödig
<a id="page-91" class="pagenum" title="91"></a>
och drog sig tillbaka så långt hon förmådde. Men den
kungliga bostaden var henne obekant; hon såg tre dörrar,
igenkände en, genom hvilken hon kommit in, och gled
ljudlöst ut.
</p>

<p>
Där var ett halfmörkt förrum, svagt belyst af en
vedbrasa i den oformligt stora, öppna spiseln. Vid
brasan satt kammarpigan Fiken Lång, fästande bandrosor
på ett par skor, medan hon afbidade signalen af drottningens
ringklocka. Vid utgången stod kammartjenaren
Johan Holm, som nyss mottagit rikskanslern och nu
syntes beredd att affärda den främmande flickan. Han
bedrog sig; hon gick icke, hon hade icke fått sina
order ännu. Tiden blef Holm för lång: han fejade i
smyg en trumpet, som han dolde under rocken, när
någon visade sig.
</p>

<p>
Hagar satte sig vid brasan midtemot kammarpigan.
Hon behöfde värma sig, hon frös. Hon hade icke förut
märkt, att luften bland drottningens folianter var ganska
sval. Hon erinrade sig, att hon frusit äfven efter sitt
första kungliga möte, medan hon satt i slupens förstäf
på väg till Norrköping. Denna unga, bländande drottning,
så lärd, så nyckfull, och så förtjusande högsint, när
hon ville &mdash; hvaraf kom det sig, att man frös &mdash;
icke i hennes närhet, icke när hon så oemotståndligt
kunde tala och skratta, ty då glömde man allt &mdash; men
efteråt?
</p>

<p>
Hagar växlade några ord med kammarpigan. Enstafviga
svar. Flickan var sömnig och trött; hon hade
vakat på sin post långt in på kvällen, och klockan tre
på morgonen skulle hon åter passa på drottningens ringklocka.
En ofrivillig blund gällde tjensten. Öfverhofmästarinnan
fru Beata Oxenstjerna skulle infinna sig på
sin morgonuppvaktning klockan sju, och ve den tjenare,
<a id="page-92" class="pagenum" title="92"></a>
som icke då fanns flink på sin post, när göken i det
stora vägguret galade!
</p>

<p>
Fiken Långs tvära, sömniga svar var en kall dusch
för drottningens nyss så lyckliga nya favorit. Fru Beata!
Skampålen! Riset! Källaren! ... Och tjena, kanske hatad
från början, under denna frus dagliga öfverinseende!
Hagar behöfde icke fråga mera om sin blifvande tjenst.
Kammarpigans trötta utseende lät henne frukta, att hon
skulle tjena sju dagar och sju nätter i veckan.
</p>

<p>
Vid dessa tankar vaknade vildfågelns trotsiga
lynne ...
</p>

<p>
&mdash; Jag står icke så ensam nu, som i källaren,
tänkte hon vid sig själf. &mdash; Är fru Beata mäktig, så är
drottningen mäktigare. Hon har sagt mig, att de, som
Gud adlat, ej få förnedra sig ... Jag skall heta för henne
von Doxa. &mdash; Och när Hagar erinrade sig detta befängda
påhitt, måste hon skratta; hon kunde ju skratta nästan
lika uppsluppet som drottningen själf, fastän långt mera
sällan. Lifvet hade snärjt mycket olika band kring
skalken på läpparna hos dessa två jämnåriga.
</p>

<p>
Fiken Lång såg upp från sina röda bandrosor och
betraktade henne förvånad. Var människan tokig? Komma
från ett företräde hos drottningen, sätta sig ned vid
brasan, i stället att gå sin väg, och sätta sig där och
skratta!
</p>

<p>
&mdash; Väck inte honom där borta! Hans nåd rikskanslern
har befallt, att han skall få sofva, fnurrade
kammarpigan.
</p>

<p>
&mdash; Är där någon?
</p>

<p>
&mdash; En kurir, kan tro.
</p>

<p>
Hagar varseblef i den anvisade riktningen en mänsklig
gestalt utsträckt på en hård hvilobänk i den nästan
mörka del af rummet, som skuggades af den stora kakelugnen.
<a id="page-93" class="pagenum" title="93"></a>
I själfva det kungliga slottet kunde man tätt
invid praktrummen se den tarfligaste möblering, alldeles
som tidens sed ställde hemlifvets enkelhet tätt vid sidan
af det offentligas prakt.
</p>

<p>
&mdash; Hvarifrån har han kommit?
</p>

<p>
&mdash; Vet inte. Från Tyskland, kan tro.
</p>

<p>
Hagar hade hört rikskanslerns första budskap om
segern. Hon aktade sig att yppa något därom. Hon
betraktade den sofvande, som var höljd i en kappa.
Han kom från Tyskland. Kände han något om hennes
tvillingsbror Bennu, den enda lefvande varelse, som hafvets
flytande spån kunde kalla sin? Sedan två år visste ej
systern, om han var lefvande eller död.
</p>

<p>
En stund förgick. Ännu förmärktes ingen strimma
af höstmorgonens sena dager. Göken i vägguret galade
sju gånger, och på slaget sju inträdde fru Beata Oxenstjerna.
Kammartjenaren gömde sin trumpet, Fiken Lång
rätade ut sig, styf som en sticka. Hagar hade makat
sin stol från eldskenet till skuggan och vände sig bort.
</p>

<p>
&mdash; Hur har fröken sofvit i natt?
</p>

<p>
&mdash; Som vanligt. Lade sig klockan elfva, stod upp
efter tre. Jungfru Ebba gick klockan tio. Fröken har
läst på morgonen med en främmande jungfru.
</p>

<p>
Fru Beata borrade sina skarpa ögon in i skuggan,
där Hagar satt; främmande jungfrur voro icke i hennes
smak. Lyckligtvis upptäckte hon i detsamma två utsträckta
ben på hvilobänken.
</p>

<p>
&mdash; Hvad nu, Fiken? Hvem understår sig ...
</p>

<p>
&mdash; Hans nåd rikskanslern förde hit en knekt och
befallde honom lägga sig att sofva på bänken.
</p>

<p>
&mdash; En kurir! Är hans nåd inne hos fröken?
fortfor den stränga frun nyfiket och lade handen på dörrvredet
till studerkammaren, när hon hejdades af svaret.
</p>

<p>
<a id="page-94" class="pagenum" title="94"></a>
&mdash; Hans nåd är därinne och befallde, att ingen
skulle få tillträde förr än han eller fröken ringde.
</p>

<p>
Den utsträckta handen sjönk, fru Beata tvekade.
Nyfikenheten var stor, hennes öfverhofmästerliga och
systerliga rättigheter voro icke heller små, men i statsangelägenheter
måste man lyda.
</p>

<p>
&mdash; Jag kommer tillbaka klockan åtta, sade hon
motvilligt, glömmande för statsangelägenheterna den
främmande jungfrun, som härmed undgick ett vådligt
förhör.
</p>

<p>
Rummets luft kändes lättare, när sista fliken af
statsfruns kjol var försvunnen. Kammarpigan blinkade
förstulet åt Holm, likasom ville hon säga: jag klippte
kråkans vingar!
</p>

<p>
Icke fem minuter därefter ringde klockan. Det var
rikskanslern; tjenarne kände handen. Holm gick in och
återvände med befallning att väcka knekten samt införa
honom till drottningen.
</p>

<p>
Oxenstjerna hade sagt till Kristina, sedan hon, outtröttlig
i frågor, stafvat noggrant igenom hvarje ord af
rapporten, utom dess uppgift på döde och sårade:
</p>

<p>
&mdash; På detta allt skulle min nådiga fröken kunnat
få en lefvande bekräftelse genom fältmarskalkens kurir,
kapten Duvall, som hade sin hurtiga anpart af slaget och
anlände hit klockan fem på morgonen. Men Duvall är
af resans strapatser mera död än lefvande: han har ridit
dag och natt, där han i menföret icke kom fram på
hjul eller släde, har två gånger störtat med hästen och
andra gången bräckt ett refben. Det stod intet för lifvet
till att själfver uppvakta, såsom han det nogsamt åstundat.
Han bad mig hitföra i hans ställe hans ordonnans, en
ung sergeant vid namn Niemand, som blifvit i slaget
blesserad. Niemand väntar här ute; jag har låtit honom
<a id="page-95" class="pagenum" title="95"></a>
sofva i förrummet, tills han blir kallad, efter ju den
stackars gossen af trötthet knappt tillhopa hänger. Och
lärer han vara nog konfunderad, men jag tänker min
nådiga drottning vill höra honom nu strax, tills Duvall
får målet igen.
</p>

<p>
Därpå hade Oxenstjerna med drottningens samtycke
ringt, och framför dem stod snart en pojke i trasig, af
alla möjliga och omöjliga vägar nedfläckad riddräkt, alldeles
omedveten om hvar han befann sig.
</p>

<p>
&mdash; Niemand, du är hos drottningen! tillropade honom
rikskanslern, ruskande honom i axlarna.
</p>

<p>
Fåfäng möda. Ynglingen sof. Han gick dit han
fördes, stod där han ställdes, men sof.
</p>

<p>
&mdash; Holm! ropade drottningen.
</p>

<p>
Tjenaren kom.
</p>

<p>
&mdash; Du har varit trumpetare, såsom du varit skräddare.
Blås till anfall!
</p>

<p>
Holm var icke sen att framdraga trumpeten ur bakfickan
och blåste en ljudelig signal för kavalleriet att
hugga in.
</p>

<p>
Verkan var ögonblicklig. Den <a id="corr-1"></a>sofvande lutade sig
framåt, beredd till skarpt traf, gjorde en rörelse med
hälarna för att borra sporren i hästens sida och öppnade
ögonen. Det var ett par mörka, vackra ögon, hvilka,
ännu omtöcknade af sömnen, stirrade på de kringstående,
likasom visste de icke, om de sågo en dröm eller en
verklighet.
</p>

<p>
Drottningen skrattade.
</p>

<p>
&mdash; Nej, Niemand, sök inte tygeln och sporren!
Hugg inte in på oss; vi äro vänner. Ser du inte de
svenska färgerna? Så vill jag se en ärlig knekt, rakt
från elden och slagfältet. Säg oss hvar du fått det
stora fula ärret öfver din vänstra tinning?
</p>

<p>
<a id="page-96" class="pagenum" title="96"></a>
&mdash; Hennes majestät täckes fråga hvar du fått ärret
på tinningen, upprepade Oxenstjerna för att gifva ynglingen
tid till besinning.
</p>

<p>
Niemand behöfde en knapp minut, där en annan
vid hans år behöft fem. Han rätade sig, gjorde militärisk
honnör och svarade:
</p>

<p>
&mdash; På fältet vid Breitenfeld under generalmajor
Slanges häst.
</p>

<p>
&mdash; En hästsko? Och Slange red öfver dig?
</p>

<p>
&mdash; Generalmajoren föll, och fienden red öfver oss.
</p>

<p>
&mdash; Hvad? Vår svenske Leonidas fallen?
</p>

<p>
&mdash; Hären och riket ha att beklaga en större förlust,
inföll rikskanslern, syftande på Lilliehöök.
</p>

<p>
Den unga drottningens blick mulnade. Hon förstod
en nationalförlust, och hon kunde, när det behöfdes,
gifva en sådan passande uttryck, men nu var en segerdag,
nu ville hon njuta en ogrumlad fröjd.
</p>

<p>
&mdash; Nej, upprepade hon, förlusterna sedan! Torstenson
lefver. Niemand, hvem har gjort dig till sergeant? Bure
du inte märke af hästskon, skulle du se mig ut att
ännu kunna rida på käpphäst.
</p>

<p>
&mdash; Fältmarskalken har efter slaget befordrat mig till
sergeant vid Nylands dragoner och befallt mig tjenstgöra
vid staben, svarade Niemand med ny honnör, ej utan
en sporre i svaret. Det syntes, att han, som alla pojkar,
var ömtålig om sin manliga värdighet.
</p>

<p>
&mdash; Liten, men morsk! skrattade åter Kristina, i det
hon med synbart välbehag mönstrade den käcke ynglingen
i hans allt annat än hofmässiga skick. &mdash; Har
fältmarskalken gifvit dig ett befäl vid så unga år, torde
han därtill haft goda skäl. Du red oskadd i halkan hit,
när Duvalls häst störtade två gånger? Duvall är känd
som en skicklig ryttare.
</p>

<p>
<a id="page-97" class="pagenum" title="97"></a>
&mdash; Kapten Duvalls häst var slöskodd; jag hade
broddat min.
</p>

<p>
&mdash; Godt. I morgon, när du riktigt vaknat, skall du
rida ut i mitt följe. Men förtälj mig nu om slaget!
</p>

<p>
Niemand berättade hvad han visste, mer af kamraters
sägner, än hvad han själf upplefvat, där han låg
bedöfvad på fältet. Han berättade så som en pojke
omtalar ett lifvadt slagsmål. Tilldragelsens vikt och de
svenska vapnens framgång fyllde berättelsens luckor.
Det var en barnsaga, men hon gällde en hjältebragd.
Åhörarne uppfångade hvarje ord med andlös spänning,
ofta med rörelse. Nyheten om segern hade hastigt
spridt sig i slottet, man visste ej huru. Snart trängdes
i förrummet en ständigt växande lyssnande skara, begärlig
att uppsnappa någonting af den stora nyheten. På
en vink af drottningen öppnades dörrarna, och den fridlysta
studerkammaren fylldes af konungaborgens nyfikne
invånare.
</p>

<p>
Hagar följde de andra. Hon betraktade med klappande
hjärta den unge ryttaren i hans illa medfarna och
ändock så hurtiga skepnad. Niemand? Det var en
öfversättning af Ingen, och Bennu hade förklarat sig
vilja heta Ingen. Var det han, eller var det icke han?
Nej, det var icke den förskrämde, af alla samvetets
furier jagade gosse, åt hvilken systern för två år sedan
sagt farväl på bryggan vid Skuru. Och likväl ... det
kunde ej vara någon annan än Bennu! Och hon fick
icke flyga honom om halsen, hon fick icke säga till
honom så som blott en syster kan säga: Det är du!
Det är jag! Känner du mig?
</p>

<p>
Niemand hade talat om allt och alla, utom sig själf,
när drottningen slutligen ville veta mera om Slanges
fall. Och berättaren förtäljde om den jättelike fientlige
<a id="page-98" class="pagenum" title="98"></a>
ryttaren, som krossade allt &mdash; om sina fruktlösa försök
att återkalla Slange till lifvet ... huru han, Niemand,
blef kullriden och låg sanslös under Breits tunga kropp
... huru han såg en stjärna sänka sig ned öfver honom
och tala obegripliga ord ...
</p>

<p>
Klockan var mellan sju och åtta på morgonen;
genom slottsfönstren syntes en svag strimma af det första
gryende dagsljuset i den mörka novemberskyn. En
plötslig ingifvelse fick makt öfver Hagar. Stjärnan?
Hans stjärna, hennes stjärna, drottningens stjärna? Fru
Beata samtalade med rikskanslern, förmodligen om det
opassande att låta så många intränga i de kungliga
rummen. Vore det ej möjligt att obemärkt närma sig
drottningen och hviska till henne: »Nådig fröken, ännu
har solen icke gått upp, och det är skedt, som stjärnan
förutsagt!»
</p>

<p>
Hagar trängde sig närmare, orden brände på hennes
läppar: »Det är min bror, som kallar sig Niemand. Han
har sett stjärnan, han är den tredje!» Då vände sig
Kristina flyktigt om med detta majestät, som hon kunde
antaga redan i unga år. Där stod drottningen, där fanns
ingen plats mer för en undersåtes förtroende. Hagar
drog sig tillbaka.
</p>

<p>
Niemand hade slutat, och fru Beata skyndade sig
att låta utrymma studerkammaren. Befallning gafs att
låta sjunga <em>tedeum</em> i kyrkorna och uppläsa en kunglig
kungörelse om segern. Kammarherre Klas Wrangel
skickades att efterfråga huru kapten Duvall befann sig.
</p>

<p>
&mdash; Holm &mdash; sade drottningen till sin kammartjenare
&mdash; för sergeant Niemand till slottsvakten, låt anrätta åt
honom en god frukost och en bekväm säng! Niemand,
du bor i slottet under din vistelse i Stockholm. Låt se,
att jag i morgon finner dig fullsöfd och säker i sadeln.
<a id="page-99" class="pagenum" title="99"></a>
Här, tag detta till ny ekipering! &mdash; Och hon räckte
honom en rulle guldmynt.
</p>

<p>
Niemand trodde sig ännu drömma, när två armar i
förrummet knöto sig kring hans hals och en röst bakom
honom sade i hans öra: hvem är jag?
</p>

<p>
Han vände sig om. Han hade sett idel obekanta
omkring sig, men denna smärta, vackra flicka, halfva
hufvudet högre än han själf, såg på honom med så
kända, förtroliga, mörka ögon, att han genast utropade:
Hagar! &mdash; De gräto icke, de glömde sig icke i ömma
utrop, men de hade likväl ett hjärta, dessa två, åtminstone
nu, åtminstone för hvarandra.
</p>

<p>
Mötet blef denna gång kort; de öfverenskommo att
snart återse hvarandra, när Hagars blifvande anställning
i slottet var afgjord. Hon satte sig ånyo att vänta.
Tålamod tillhörde ej hennes dygder. När hon väntat en
ny, lång timme och redan föreställde sig, att drottningen
glömt henne, nu som i Norrköping, inkallades hon af
ringklockan.
</p>

<p>
&mdash; Jag har i dag ingen tid öfrig för dig, sade drottningen.
De svenska vapnens seger kallar mig till tedeum
i Storkyrkan. Kom tillbaka i morgon bittida klockan
sju, och gör dig beredd att börja din tjenstgöring.
</p>

<h3 class="chapter" id="chapter-1-9">
<a id="page-100" class="pagenum" title="100"></a>
9. De tre skyddslingarne.
</h3>

<div class="motto">
<p class="motto">
Det finns tre kronor i Sveriges vapen,
men det svenska lejonet är blott ett.
</p>

</div>

<p class="first">
<span class="firstchar">S</span>tockholm var i glad rörelse; andra segern vid Breitenfeld
firades med gudstjenst, uppvaktningar hos drottningen
och förlustelser för menige man. Torstensons
namn var på allas läppar; man tyckte sig åter upplefva
den store Gustaf Adolfs dagar.
</p>

<p>
Nästföljande morgon, medan det ännu var mörkt,
anträdde Hagar sin andra vandring till slottet, sedan hon
erhållit sin beskyddares, riksrådet Kurcks, samtycke att
träda i tjenst hos drottningen.
</p>

<p>
Hon kom, vid sitt inträde i mottagningsrummet, icke
oväntad för den hon minst önskade möta. Två skarpa
ögon hade i går igenkänt henne bland skaran af Niemands
åhörare och mottogo henne nu med en blick,
som ungefär kunde öfversättas: Hvad gör du här, trollpacka?
</p>

<p>
Drottning Kristina öfversatte många främmande språk,
äfven ögonspråk; hon uttydde snart fru Beatas.
</p>

<p>
&mdash; Jungfru Hagar Ring &mdash; lät hon förnimma &mdash; har
åtagit sig att förteckna en katalog öfver mitt bibliotek.
Jag beder eders kärlighet logera henne i blå kammaren
närmast biblioteket för att hon må vara nära sin syssla.
</p>

<p>
<a id="page-101" class="pagenum" title="101"></a>
&mdash; Känner ers majestät denna unga person? frågade
fru Beata snäft.
</p>

<p>
&mdash; Mycket väl. En frände till riksrådet Kurck.
</p>

<p>
&mdash; Jag känner inga fränder till denna familj med
namnet Ring. Törs jag fråga om släkten?
</p>

<p>
&mdash; Fadern, höfvitsman på Himmelsborg i Tyskland;
torde vara bekant. Modern född Stjerneld. God familj,
eders kärlighet.
</p>

<p>
Gycklet i detta släktregister undgick ej fru Beatas
skarpsynthet. Hon anmärkte, att hennes majestäts betjening
alltid borde inlämna prästbevis för att inskrifvas
i borgen och åtnjuta dess privilegier.
</p>

<p>
&mdash; Må vara, genmälde Kristina. Jag gifver jungfru
Hagar prästbevis. Jag är den svenska kyrkans öfverhufvud.
</p>

<p>
&mdash; Ännu icke, ers majestät. Där skall ock vara
betyg öfver god frejd och kristelig lefnadsvandel. Jag
såg denna lättfärdiga tösen falla en dragon om halsen
ute i förrummet.
</p>

<p>
&mdash; Hvad? sade Kristina med en drottningablick på
den anklagade.
</p>

<p>
&mdash; Men det var ju min bror Bennu, som de kalla
Urban Niemand, genmälde Hagar häpen.
</p>

<p>
&mdash; Ers kärlighet hör det, återtog Kristina med en
högdragenhet, som bevisade, att örnungen fått vingar och
ej ämnade låta klippa dem. &mdash; När jag intygar min
betjenings goda frejd och kristeliga lefnadsvandel, förmodar
jag detta vara betyg nog.
</p>

<p>
&mdash; Jag fördristar mig att tillsvidare det annorledes
jugera, och där som eders majestät består i sitt uppsåt
att taga denna misstänkeliga unga person i sin tjenst, är
<em>min</em> tjenst öfverflödig. Jag skall underdånigst anhålla
om mitt afsked hos dem som vederbör.
</p>

<p>
<a id="page-102" class="pagenum" title="102"></a>
Kristina tvekade. Så långt hade hon icke velat
drifva sitt uppror. Men förödmjuka sig inför dessa
hersklystna Oxenstjernor &mdash; aldrig!
</p>

<p>
&mdash; Eders kärlighet, sade hon, torde icke undandraga
mig och riket sin tjenst för misstankar utan rimmelig
grund: Jungfru Hagar Ring inskrifves bland min betjening
och inflyttar i blå rummet, som sagdt är. Det
tillkommer eders kärlighet, som väckt <em>soupçonen</em>, att
den bevisa, och där det skulle finnas vara något otillbörligt,
som eders kärlighet tror, vill jag underställa det
riksförmyndarnes pröfning.
</p>

<p>
Fru Beata betygade med stel ceremoni sin underdåniga
vördnad och aflägsnade sig, utan att bevärdiga
föremålet för sin vrede med en blick. Tjensten som
öfverhofmästarinna blef henne mer och mer olidlig. Men
bevisen för hennes misstankar mot den nya favoriten
voro ej lätta att framlägga. Därmed sammanhängde en
viss källare och en trolldomshistoria, grundad på pigskvaller.
Snarare kunde en misshagelig person skaffas
ur vägen på grund af en tvetydig börd. I denna tid
och bland denna stolta adel fanns ingen så sårbar punkt,
som börd och familj.
</p>

<p>
Det oskyldiga föremålet för en så skarp träta på
maktens höjder kände sig olyckligt och besviket. Hagar
förstod ganska väl, att öfver henne, och i husliga frågor
öfver drottningen, stod numera en mäktig, en oförsonlig
fiende, en Oxenstjerna, och att mellan dessa två stormakter
skulle hon krossas lättare än ett rö. Borde hon
icke förödmjuka sig för den mäktiga frun och tigga om
hennes gunst? Nej, de, som Gud adlat, få ej förnedra
sig. Hellre fly bort till sin förre beskyddare eller till
Finlands skogar och valla korna i Kaskas torp! Fly,
svälta, försaka, dö i mörker, men icke förnedra sig!
</p>

<p>
<a id="page-103" class="pagenum" title="103"></a>
Den unga drottningen anade dessa tankar, som voro
ett återljud af hennes egna.
</p>

<p>
&mdash; Var vid godt mod, sade hon, jag skall beskydda
dig. Förstår du inte, du lilla skalmask från ett finskt
svedjeland, att denna trätan går högt öfver ditt hufvud?
Du kan komma och gå, utan att ett löf röres i Sveriges
rike. Det är mig de behandla som ett barn och glömma,
att jag vuxit dem öfver axlarna. Ännu två år, och de
skola böja sina stolta nackar; du skall få se, du skall
få se! De känna mig ännu inte, men de känna mig
nog för att redan frukta mig. För hvarje sol, som går
ned, droppar en dag bort af den korta tiden för deras
makt och min vanmakt. För hvem skulle du frukta?
Du skall redan i dag börja din syssla.
</p>

<p>
&mdash; Låt mig gå! Nådigaste fröken, låt mig gå! Jag
är ej rädd; jag kan gå i elden, om ni befaller det, men
jag kan ej hvar dag hyckla ödmjukhet för den elaka
frun, som har inseendet öfver borgens hoffolk. Om nådig
fröken visste hur hon behandlat mig i Norrköping för
att jag ej ville yppa frökens hemlighet! När jag var ett
litet barn, vågade ingen gifva mig ris, och <em>hon</em> hotade
mig med riset, ja med skampålen. Ännu aldrig har jag
varit en fånge, och <em>hon</em> stängde mig sjutton timmar
utan mat i en kall och mörk källare. Nu vill hon göra
mig vanfrejdad, kanske som trollpacka ...
</p>

<p>
&mdash; Nej &mdash; sade Kristina eftersinnande &mdash; ej som
trollpacka, det kan hon inte bevisa, men som en person
af oäkta eller neslig börd. Hagar ... det är af nöden,
att du säger mig allt hvad du vet om din börd.
</p>

<p>
Hagar berättade allt hvad hon visste om denna sin
tillvaros dunkla gåta. Hvarje ord genomborrade hennes
slutna inre såsom ett pikstygn, men hon måste tala,
det gällde lifvet.
</p>

<p>
<a id="page-104" class="pagenum" title="104"></a>
Kristina visste något om världen; hon kombinerade
fakta lugnt och beräknande.
</p>

<p>
&mdash; Du är alltså endast guddotter till Kurck? Din
mor var af utländsk börd, en utblottad flykting, men af
rik härkomst. Din far ... låt se, 1626? Datum?
</p>

<p>
&mdash; Natten mot den 8 December.
</p>

<p>
&mdash; Hvad? Det var samma natt jag föddes i Stockholms
slott.
</p>

<p>
&mdash; Man har sagt mig det.
</p>

<p>
&mdash; Under samma stjärnor?
</p>

<p>
&mdash; Samma stjärna, som talade till nådig fröken i
drömmen, har äfven talat till mig och min bror ... han,
som kallar sig Niemand ... han, som var här i går.
Han var här före solens uppgång, som stjärnan förutsagt.
Si, det skedde ändå, som skulle ske! Vi voro
här alla tre!
</p>

<p>
&mdash; Tre, säger du? Vet du väl, Hagar Ring, att om
jag vore konung Herodes, skulle jag låta döda dig och
din bror, så lärd du är och så morsker han! Det är
farligt att leka med stjärnor: det får inte finnas mer än
en Jupiters skyddsling i Sveriges rike. Å, var trygg:
jag är inte Herodes, inte heller Herodias; du och din
bror skola få lefva, med villkor att ej konspirera. Drömmar,
det där om stjärnor, som droppa ned och befrukta
människolif! Men konspirationer mot troner och dynastier,
det är ingen dröm, det är världshistoria. Om du kommer
att stå mig nära &mdash; det är möjligt, jag vet det inte
ännu &mdash; så finnas de, som skola begagna dig till ett
redskap. Var då uppriktig och säg mig allt, <em>allt</em>, du
förstår! Förhäf dig inte, om du vill lefva! Tänk ej,
att vi äro tre! Jag säger dig, myra, att det finnes tre
kronor i Sveriges vapen, men det svenska lejonet är
blott ett ... Ett sådant litet krypdjur, som du, och
<a id="page-105" class="pagenum" title="105"></a>
inbilla sig stå under Jupiters beskydd! ... Godt, du vet
nu hvem <em>jag</em> är och hvem <em>du</em> är, likasom fru Beata
skall veta det. Rätta dig därefter, så står jag dig bi.
Du är den enda kvinna, som jag kan lida, förutom Ebba
Sparre ... Men vi skulle utgrunda din härkomst ... 1626?
Det var under salig konungens polska krig i Liffland.
Din moder måste ha varit därifrån, men din fader svensk
eller finne, eftersom denna liffländskan kommit öfver
till Finland. Vidare: din fader måste ha varit en krigare,
ty det är endast i krig man lär sig en sådan grymhet
mot kvinnor. Och sedan: din fader måste ha varit en
man af hög börd, ty det finns intet skäl för en person
af låg härkomst att hålla sig dold efter en så alarmerande
tilldragelse som den med din mor. Han måste ju
fått kunskap därom, såframt han lefde.
</p>

<p>
&mdash; Jag är viss, att han var död, inföll Hagar,
som upprörd, men tårlös följde gången af dessa gissningar.
</p>

<p>
Drottningens första, häftigt yttrade anspråk att vara
Jupiters enda rättmätiga skyddsling väckte i Hagars bröst
en hemlig protest. Hvad fråga stjärnorna efter kojor
eller konungaborgar?
</p>

<p>
&mdash; Det är inte troligt, att din fader var död, fortfor
Kristina i sin kalla beräkning af möjligheterna. &mdash; Han
skulle då varit nyligen död; din mor skulle ha burit
sorgdräkt och inte begifvit sig vintertid ensam ut i ett
främmande land. Det är troligare, att hon varit förskjuten,
nesligt förrådd af den, som bort vara hennes
beskyddare, men som haft sina skäl att öfvergifva henne.
Det faller mig för, som skulle allt tyda på, att din fader
varit en officer, som bedragit sin hustru ... eller sin
älskarinna. Därpå hänger till sistone allt.
</p>

<p>
&mdash; Nådig fröken ... jag beder ... ej mer!
</p>

<p>
<a id="page-106" class="pagenum" title="106"></a>
&mdash; Jo, här är fråga om heder och namn. Du säger,
att inga efterforskningar blifvit anställda, förutom tacksägelsen
i kyrkan efter den döda. Slik uraktlåtenhet
kommer mig mäkta underlig för. Där måste dock finnas
i grannskapet de, som sett din mor vandra på landsvägen
och som härbergerat henne nästföregående natt.
Hvarför hafva dessa så platt förtegat hvarifrån hon
kommit och hvad hon tilläfventyrs sagt? Hafva de varit
medskyldige i ett brott och mutade att det förtiga? Eller
ha de allenast gapat i vädret, såsom dessa finska tjurskallar
pläga, innan något i dem finner väg från ögonen
till tungan? Jag skall låta skrifva till landshöfdingen
öfver Nyland Knut Lilliehöök, att han granneligen efterspanar
allt hvad denna saken rör i Karlshamn, eller hvad
heter socknen?
</p>

<p>
&mdash; Karis.
</p>

<p>
&mdash; Nåväl, i Karis och långs hela kusten af Finska
viken. Fru Beata skall dig intet anamma. Är du af
adel och äkta börd, skall dig ske den heder dig tillkommer.
Är du en fiskmås, den intet näste hafver,
måste du i två år bida och, där som du är mig trogen,
skall jag dig intet glömma hvarken med namn eller
heder. Gå nu till din anvisade bostad, och kom sams
med pigorna; de begära intet bättre, än att göra fru
Beata förtret. Jag rider ut med furstinnorna; jag vill
ock se Niemand rida, efter han kommit helskinnad, där
Duvall ridit omkull.
</p>

<p>
Klockan nio red drottningen ut på sin Caballero
med talrik svit och hälsades, hvar hon visade sig, af
jublande folkskaror, som ännu gingo i segerrus. Niemand
red bland eskorten i ny mundering och kallades tidtals
fram till drottningens sida. Han såg mindre och klenare
ut än i går; han var blek och sjuk: denna vinterresa
<a id="page-107" class="pagenum" title="107"></a>
hade kunnat knäcka en osårad man. Hans lilla figur
väckte i början de långe lifgardisternes löje, hans gunst
afund. Men knektarne hade förnummit, att pilten lärt
rida hos Åke Tott. Detta var ett namn, som behöll
sin klang hos alla Sveriges och Finlands ryttare. Att
ha varit herr Åkes lärjunge, det var som ett silfverremtyg,
det kastade glans öfver häst och karl. Niemand
hade fått välja en häst i hofstallet; han hade förstått
att välja den bästa, och han förstod att rida honom.
Ingen onödig bravur, allt lugnt, säkert, sadelfast och
behagfullt. Huru denna häst lydde tygeln! Lifgardisternes
första löje förbyttes i undran; drottningen, själf så säker
i sadeln, betraktade gossen med oförställdt välbehag.
Han kunde rida, han.
</p>

<p>
Ridturen gick ut öfver bron till Norrmalm, Artillerigården
och de då öde och obebyggda nejderna af Ladugårdslandet.
Voro Stockholms bebyggda gator allt annat
än lätt farbara, så mötte i dessa obanade, än sumpiga,
än bergiga utkanter mera brydsamma hinder. Det roade
Kristina att afvika från landsvägen, spränga uppför en
bergklack eller sätta öfver en göl för att bry sitt kvinnliga
följe, hvilket ej aflopp utan små missöden. Furstinnan
Kristina Magdalena, som snart skulle stå brud, sjönk
ned i en sumpmark och bärgades af fästmannen, markgrefven
Fredrik af Baden-Durlach. Furstinnan Eleonora
Katarina vrickade sin fot; hofjungfrurna togo omvägar
kring oländiga ställen, blefvo efter och utskrattades. Vid
Nybroviken stodo lämningar efter en gammal befästning.
Kristina stannade vid en mur, som syntes omöjlig att
öfverrida, och frågade sina kavaljerer, om någon vågade
satsen. Unge Gustaf Bonde försökte; hans häst vägrade.
Kapten Lorentz von der Linde, hemrest från kriget,
företog en halsbrytande sats. Det gällde endast en tum
<a id="page-108" class="pagenum" title="108"></a>
lägre, men denna tum hade så när för alltid afbrutit
den tappre kaptenens krigarebana och blifvande friherreskap.
När han lyckligen framdrogs med en skråma i
pannan under sin störtade häst, tvekade äfven de modigaste
att förnya vågstycket. Lille Niemand red fram,
sporrade sin häst i skarpt traf vid ruinens ytterkant,
hoppade stående upp i sadeln och därifrån med ett
saltomortale öfver muren. Ingen akrobat skulle ha gjort
det bättre.
</p>

<p>
&mdash; Detta är danskonst, icke ridkonst, knotade
kavaljererne.
</p>

<p>
&mdash; Gören det efter, gode herrar! skrattade drottningen.
</p>

<p>
Vid stranden af viken låg tunn is, och Kristina var
i sitt öfverdådiga lynne. Hon red till iskanten, afdrog
en ring från sitt finger och kastade honom utåt isen, så
långt hon förmådde. Ringen rullade framåt, fördes af
blåsten och blef liggande vidpass tjugu famnar från
stranden.
</p>

<p>
&mdash; Hvem återhämtar min ring? frågade drottningen.
</p>

<p>
Några bland herrarne stego af och profvade isen
med störar. Den befanns kunna möjligen bära ett sex
års barn.
</p>

<p>
&mdash; Niemand är den lättaste; Niemand ut!
</p>

<p>
Men Niemand behagade icke; han satt orörlig i
sadeln. Ifrig att vinna drottningens ynnest, framdrog en
lättfotad fransk lutspelare vid namn Beschon bräder från
stranden och begynte utlägga en gångbro. Han hade
kommit så nära ringen, att han nästan kunde räcka den
med sin utsträckta arm, lutade sig framåt, sträckte sig,
töjde ut sig ... slutligen fattades blott en handsbredd.
Då hade Beschon öfverskridit jämviktslagarna och låg
sprattlande insjunken mellan den krossade isen.
</p>

<p>
<a id="page-109" class="pagenum" title="109"></a>
Två motsatta rop hördes bland åskådarne; det ena
högljudt: till hjälp! det andra anständigtvis dämpadt:
till botten med musikanten! Beschon var icke väl tåld
för sin inställsamhet och för sin gunst hos furstinnan
Eleonora Katarina, som sedan fick ångra denna bevågenhet.
</p>

<p>
Några af sviten sprungo ut på bräderna och lyckades,
ej utan fara, rädda fransmannen. Våt och frysande befann
sig Beschon ej förr på det torra, innan han i denna
sorgliga skepnad gjorde sin underdåniga reverens för
drottningen.
</p>

<p>
&mdash; <em>De votre majesté le très humble serviteur!</em>
</p>

<p>
&mdash; Ja, jag ser nog, att Beschon är <em>våter</em> &mdash; svarade
Kristina med ohejdad munterhet &mdash; men hvar är min
ring?
</p>

<p>
Den olycklige, han hade glömt ringen, såsom man
i farans stund glömmer allt utom räddningen. Han var
förekommen: den lille sergeanten hade slingrat sig mellan
hans räddare, uppfångat den kungliga underpanten från
ett flytande isstycke och framräckte den nu på sin värjspets
med en honnör för drottningen.
</p>

<p>
&mdash; Ja, hvad vill ni jag skall göra, min käre
Beschon? sade drottningen, allt i sitt muntra lynne.
&mdash; Äran är den tappres, men vinsten den klokes. Ni
täckes mottaga min beundran och sergeant Niemand
min ring.
</p>

<p>
Efter detta lilla äfventyr återvände ridsällskapet i
sporrstreck till slottet, där middag för alla serverades
vid den kungliga taffeln. Det säges, att aptiten vid
denna måltid varit en sådan, som man endast erfar efter
en forcerad ridt i novemberkyla och sträng blåst, med
en ung drottning och ett förlofvadt par i spetsen för
kavalkaden.
</p>

<p>
<a id="page-110" class="pagenum" title="110"></a>
Efter måltiden lät drottningen inkalla sergeant Niemand
och Hagar Ring. Sergeanten öfverraskades af frågan:
</p>

<p>
&mdash; Ditt namn?
</p>

<p>
&mdash; Urban Niemand, sergeant ...
</p>

<p>
&mdash; Ja, jag vet. Jag vet också din ålder och din
födelseort. Men hvarifrån fick du namnet Urban? Det
är icke brukligt hos oss.
</p>

<p>
&mdash; De sade, att det var efter påfven.
</p>

<p>
&mdash; De? Hvilka de?
</p>

<p>
&mdash; Nunnorna, som döpte om mig i Ingolstadt.
</p>

<p>
&mdash; Hvad? Är du omdöpt till katolik?
</p>

<p>
&mdash; De sade så. Jag vet ingenting.
</p>

<p>
Kristina brusade upp.
</p>

<p>
&mdash; Du eländige affälling! Vara sexton år, ha fått
en kristelig uppfostran, tjena med utmärkelse i <em>min</em>
tappra här och låta omdöpa sig till katolik! Vet du då
inte, att den, som sviker sin tro, han sviker sitt samvete,
sin ära, sitt fädernesland och är icke värdig att tros af
en hederlig man! Min Gud, vara lutheran och bli
katolik! Det är ju att gå från dagsljus till blinda natten.
Huru kom du till en så ömkansvärd villfarelse?
</p>

<p>
&mdash; Jag var sårad och sjuk. Jag lät dem göra med
mig, som de ville.
</p>

<p>
&mdash; Hans uppfostran bland herr Åke Totts ryttare
var allt annat än kristelig, vågade Hagar tillägga.
</p>

<p>
&mdash; Nå &mdash; fortfor Kristina lugnare &mdash; har du inte
känt någon längtan att återvända till den sanna evangeliska
läran? Vet du inte, att vi strida för vår lutherska
tro mot påfven och djäfvulen? Blygs du inte att öfvergifva
den tro, för hvilken salig konungen gick att i
marken dö?
</p>

<p>
&mdash; Jag skall gärna vara lutheran, om ers majestät
befaller.
</p>

<p>
<a id="page-111" class="pagenum" title="111"></a>
&mdash; Befaller? Kan man befalla tron? Jag kan befalla
dig att gå i döden som ärlig knekt, men jag kan
inte befalla dig att tro en prick i katekesen, om inte
Gud och din själs frälsning befalla dig det ... Han anser
mig för en påfve, den där! Jag vakar om nätterna för
att vederlägga de reformertes villfarelser, och så låta
mina egna knektar döpa om sig till papister! ... Hur
var det stället, Hagar, som du citerade från <em>Petri
Ravennelii Bibliotheca sacra?</em>
</p>

<p>
Hagar uppläste ur minnet ett latinskt citat mot katolikerne
ur denne då berömde teologs stridsskrifter.
</p>

<p>
&mdash; Ja, är det inte så? <em>Cæcos cæci curant, insanos
insani<a class="fnote" href="#footnote-4" id="fnote-4">[4]</a></em> ... Men han förstår inte latin, den
stackaren, din broder ... Niemand, jag skall tala vid
hans vördighet Johannes Matthiæ, att han upplyser ditt
mörka förstånd ... Hvem var din fader?
</p>

<p>
Ynglingen teg.
</p>

<p>
&mdash; Vet du det inte? Jag skall säga dig det. Din
fader var en officer, som öfvergifvit sin hustru. Öfvergif
aldrig en kvinna, Niemand, åt hvilken du gifvit ord och
löfte! Det är en dödssynd; det hämnar sig på dig och
dina barn. Vet du ingenting om dina föräldrar?
</p>

<p>
&mdash; Han sade, att jag var hans dotterson.
</p>

<p>
&mdash; Hvilken han?
</p>

<p>
Kristina blef otålig. Hon hade nu fått en gåta att
utreda, hvilken lifligt upptog hennes tankar, tilldess att
den skulle undanträngas af en annan.
</p>

<p>
&mdash; Han, som de kalla Ruben Zevi i Regensburg.
En jude.
</p>

<p>
&mdash; De Geer känner honom. Den rikaste ockrare i
Europa. Judarne ha två meriter: klokhet och pengar.
<a id="page-112" class="pagenum" title="112"></a>
Och du skulle vara Ruben Zevis dotterson? Hvaraf
visste han detta?
</p>

<p>
&mdash; Af ett porträtt och en bröstnål. Det var den,
som grefvinnan Brahe gaf mig på Lavila. De hade stulit
nålen från mig, när jag låg död i Neunburg, och juden
gaf mig honom tillbaka.
</p>

<p>
&mdash; I Neunburg? Visa mig nålen!
</p>

<p>
Niemand nödgades anlita Hagar, ty nålen var insydd
i liftröjan under hans kyller. Under denna toilettfråga,
som utagerades bakom en skärm, begynte det mörkna.
Kammartärnan Fiken inträdde för att tända lampan, men
anvisades att vänta i förrummet. Kristina betraktade i
skymningen den fint arbetade silfverliljan.
</p>

<p>
&mdash; Hvilket utsökt arbete! Hvar har grefvinnan
Brahe fått denna nål?
</p>

<p>
&mdash; Vet icke. Tror af herr Åke ... Generalmajor
Slange har känt min far ... Det var min far, som red
öfver honom, skyndade Niemand att tillägga, vid hågkomsten
af de sista ord han trodde sig hafva hört från
Slanges läppar.
</p>

<p>
&mdash; Din far lefver! Hagar, sätt upp en promemoria
på allt hvad din bror vet om nålen och juden! Vi ha
fått korn på vargspår och räfspår. Hade jag nu denne
jude i Stockholm! ... Sergeant Niemand! Du har blifvit
sårad i Neunburg och sårad vid Breitenfeld. Fältmarskalken
har hedrat dig med ett befäl vid mycket
unga år. Du har framburit en segertidning och ... du
rider ej illa. Begär en nåd af mig ... under villkor, att
du återgår till lutherska läran!
</p>

<p>
Sergeant Niemand teg under styf militärisk honnör.
Hvad skulle han begära? Han hade ju i rikt mått allt
hvad han önskat. Efter en stunds förlägen tystnad trodde
han sig ha funnit ett lyckligt påhitt.
</p>

<p>
<a id="page-113" class="pagenum" title="113"></a>
&mdash; Eders majestät, sade han, var så nådig och gif
Hagar en bok! Hon är kär i böcker.
</p>

<p>
Åter skrattade Kristina, såsom man skrattar vid
sexton år.
</p>

<p>
&mdash; Är du icke den gossen, du, som satt under gökträdet
och begärde få lefva tills han dör? En bok åt
Hagar? Semlor åt bagarebarn? Har hon inte hyllorna
fulla? Men Hagar skall få en bok. Välj, bokmal!
Hagar, hvem hedrar du med ditt snillrika val: Cicero
eller Plato?
</p>

<p>
&mdash; Jag tackar underdånigst. Om nådig fröken kan
umbära <em>vulgata</em> ... Det är underliga bilder ... Jag har
aldrig ägt en bilderbok.
</p>

<p>
&mdash; Jag berömmer inte din smak, men tag <em>vulgata</em>
med Adams refben och alla de sju vredesskålarna ...
allenast du inte gifver dig till papist, som din bror ...
Begär du ingenting för dig själf, Niemand?
</p>

<p>
&mdash; Jag begär att få dö för ers majestät, svarade
gossen okonstladt, utan aning om den ridderliga courtoisin
i dessa enkla ord.
</p>

<p>
Sveriges unga drottning kände sig ett ögonblick rörd.
Måhända tänkte hon på de många tusenden, som nu för
hennes ära, hennes makt, hennes rike föllo på slagfälten
eller tynade bort i fältlasaretterna. Hon räckte
sergeanten sin hand att kyssa. Därpå yttrade hon i
skämtande ton:
</p>

<p>
&mdash; Lycklig du, som får strida under en sydligare
sol! Se, vår korta novemberdag lämnar oss redan
i mörker. Och där ... där är stjärnan, som lyser
öfver oss tre! Jupiters stjärna! Tre kronor, men ett
lejon!
</p>

<p>
Och den stora klara stjärnan lyste in genom det
mörka slottsfönstret på hafvets flytande spån, på fältens
<a id="page-114" class="pagenum" title="114"></a>
blödande fåle, på Sveriges rikes krona öfver en otamd
flickas glänsande panna. Några korta minuter såg hon
dem alla tre &mdash; hon, som icke var kärleken, endast
makten &mdash; och därefter skulle de åter droppa bort i
det okända fjärran, växlande, såsom hon, sitt läge vid
horisonten.
</p>

<hr class="footnote" />

<p class="footnote">
<a href="#fnote-4" id="footnote-4">[4]</a> De blinde bota de blinde och de fåvitske de fåvitske.
</p>

<h3 class="chapter" id="chapter-1-10">
<a id="page-115" class="pagenum" title="115"></a>
10. Den vandrande juden.
</h3>

<div class="motto">
<p class="motto">
Jag skall skicka dig rosor från det
heliga landet.
</p>

</div>

<p class="first">
<span class="firstchar">P</span>å senhösten 1642 kom ett rykte i omlopp på flera
orter i södra Finland, att man sett den vandrande
juden. Sagan om Ahasverus, Jerusalems skomakare,
som vägrade frälsaren att hvila vid sin port på vägen
till Golgatha och därför dömdes att vandra utan ro till
tidernas ände, hade uppkommit i sextonde seklet och
finnes omständligt berättad af en okänd författare, I. H. R.,
som därom utgifvit en skrift, daterad Reval den 11 April
1604. Enligt denna berättelse har den vandrande juden
blifvit sedd och vidtalad af många vittnen i Hamburg om
vintern år 1547, i Madrid år 1555 och, tid efter annan,
i flera länder, såsom i Ryssland och Polen, samt nämnda
år 1604 äfven i Reval. Under trettioåra kriget sades
han hafva uppträdt på många orter i Tyskland. Alla
soldater, som på denna tid återvände från kriget till
hemorterna, visste berätta om Jerusalems skomakare,
och några påstodo sig själfve ha sett honom.
</p>

<p>
När därför i November 1642 en lång, hvithårig
gammal man af främmande utseende, dräkt och tungomål
oförmodadt visade sig i staden Ekenäs, var det ganska
naturligt, att folket trodde sig igenkänna den vandrande
<a id="page-116" class="pagenum" title="116"></a>
juden. Han kom såsom uppstigen ur hafvet, man visste
ej huru och hvarifrån, ty sjöfarten var redan slutad
för detta år, och is låg vid stränderna. Väl trodde sig
någon ha sett en Danzigerskuta i den månljusa natten
lägga till vid en utkant af hamnen och snart åter afsegla.
Men hvartill behöfde den vandrande juden ett
fartyg? Var det icke en småsak för honom att gå öfver
hafvet?
</p>

<p>
Den främmande gamle mannen, som åtföljdes af två
tjenare, lika underligt klädde och lika tystlåtne som han,
tog in i ett härberge, åt en tarflig måltid som andra
dödliga och begaf sig därefter på besök till prästen.
Där begärde han att få genomse förre kyrkoherdens,
mäster Sigfrids, efterlämnade papper, och då dessa mest
innehöllo stjärntyderi, som ingen annan förstod, var det
tydligt, att Jerusalems skomakare sökte läsa i stjärnorna
slutet på sina vandringar. Följande morgon var han
åter försvunnen, efter att hafva frikostigt betalat sitt
nattläger, hvilket visserligen var mera oförväntadt af en
skomakare och en jude.
</p>

<p>
Nästan vid samma tid &mdash; alldeles på samma tid,
påstod folket, ty hvarför kunde ej den vandrande juden
uppträda samtidigt på flera orter? &mdash; visade sig den obekante
i Karis. Aftonbrasan sprakade i den stora spiseln
på Kaskas torp, där Dordej tillredde kvällsvarden, flitigt
rörande i en gryta med kokande välling. Från grytan
uppsteg likväl icke nu den behagliga ånga, som är
hungriga barns förtjusning i en fattig torpstuga; det var
någonting obehörigt däri, det var den tydliga tillsatsen
af hälften bark i mjölet. Åkern hade gifvit missväxt,
fogden hade utpantat resterande spannmålskappar; kriget,
kriget utkräfde sin tribut utan förskoning. Dordej var
samma hurtiga, aldrig rådlösa moder för en talrik barnskara,
<a id="page-117" class="pagenum" title="117"></a>
som alltid förr. Hvarför beskärma sig öfver
hälften bark? Det fanns andra, som åto rena barken,
och brodden lofvade nästa år bättre skörd. Thomas
slöjdade med sin enda arm en slädmede; det gick illa
och långsamt, yxan var slö, knifven tog ej så jämna
spånor som förr. Äldste sonen Tommu spjälkte ett
stycke furu till pärtor. Äldsta dottern Sigfrida spann.
En yngre syster kardade ull. Mannu täljde pilar. De
mindre barnen gjorde sig hårlockar af hyfvelspån. Mörker
och fattigdom sågo in genom stugans enda fönster, men
de sågo ett folk, vant att försaka.
</p>

<p>
Det begynte snöga därute. Dörren öppnades; en
underlig, gammal man inträdde, hvit af snö, och efter
honom två tjenare. Tiderna voro osäkra. Thomas såg
upp från sitt arbete och ställde yxan bredvid sig. Dordej
upphörde att röra i grytan. Främlingarne förstodo, att
de ej voro välkomna efter mörkrets inbrott.
</p>

<p>
Den ene af tjenarne, hvilken tjenstgjorde som tolk,
anhöll i sin husbondes namn om härberge för natten.
</p>

<p>
&mdash; Vi komma långväga för viktiga ärender, äro
nöjda med litet och betala väl.
</p>

<p>
Dordej fortfor att röra i grytan.
</p>

<p>
&mdash; Gå till Nyby här nära intill! Vi ha fattigt och
trångt. Ungar finnas i alla kråkbon.
</p>

<p>
Tolken växlade några ord med sin herre. Han lade
på stugans enda bord ett pass på främmande språk och
bredvid detta ett guldmynt.
</p>

<p>
&mdash; Vi äro hederligt folk och betala ett nattläger af
halm så som andra betala en herresäng.
</p>

<p>
Dordej såg på främlingarne, såg på Thomas; ett
guldmynt är mycket för den, som blandar bark i sin
mjölvälling. Thomas slöjdade på slädmeden och lyfte ej
sina ögon från golfvet. Yngsta barnet började gråta.
</p>

<p>
<a id="page-118" class="pagenum" title="118"></a>
&mdash; Det är bäst, att ni gå till Nyby, återtog Dordej.
</p>

<p>
Tolken fortfor att växla ord med den gamle mannen,
som objuden satt sig ned på en bänk.
</p>

<p>
&mdash; Min husbonde säger, att han har en hälsning
till eder från Urban Niemand.
</p>

<p>
Dordej förblef likgiltig. Hon kände ingen med detta
främmande namn.
</p>

<p>
&mdash; Han, som är född i eder stuga. Han, som från
eder kom till herr Åke Tott. Han, som sköt ihjäl en
karl och rymde till Tyskland. Han, som hade en tvillingssyster.
Han, hvars mor dog här i torpet.
</p>

<p>
&mdash; Far, far! utropade Dordej och lyfte af förvåning
slefven, hvars innehåll dröp i elden. &mdash; De bringa budskap
från Bennu och Hagar!
</p>

<p>
Barnen trängde sig nyfiket fram. Hvem mindes ej
Hagar!
</p>

<p>
&mdash; Min husbonde säger, att han är en släkting till
den olyckliga unga kvinnan, som dog här i torpet, och
att han vill uppväga hvarje underrättelse om henne med
guld.
</p>

<p>
&mdash; Sitten ned!
</p>

<p>
Och Dordej aflyfte grytan, rödjande plats för främlingarne.
Allt i den sorgliga natten för sexton år sedan
stod så lifligt för hennes minne, som hade det varit i
går. Desse resande måste få härberge, om hon ock
själf skulle sofva på kalla vinden. Kunde man ej tillreda
sofplatser på golfvet? Tommu anskaffar halm.
Sigfrida springer till Nyby efter en rökt fårboge, rent
rågbröd, smör och mjölk: detta hade man råd att betala
i morgon. Till mannen, som lät henne råda, hviskade
Dordej: jag lägger i natt ej ögonen till.
</p>

<p>
Efter en mycket olika aftonmåltid för gäster och
värdsfolk, uppstod med tolkens tillhjälp ett samtal, som
<a id="page-119" class="pagenum" title="119"></a>
ofta afbröts af den gamle främlingens frågor och klagan.
Dordej hade godt minne och godt munrede. Hon omtalade
allt hvad hon upplefvat under den natten, när
mäster Sigfrid, Lydik Larsson och tatterskan gästade
Kaskas torp. Så såg tiggerskan ut, så talade hon, så
stapplade hon fram de få stegen från dörren. Och här,
här bakom väfstolen sjönk hon ned på halmen för att
aldrig mera stå upp.
</p>

<p>
&mdash; Red mig ett läger där! afbröt henne den gamle.
&mdash; O, min Ruth, mitt hjärtebarn och mitt sorgebarn,
du den fagraste af Sarons blomster, du den renaste af
allt som på denna syndiga jord skådat upp mot himmelen ... här
skulle du dö, så ensam, så fattig, så öfvergifven!
</p>

<p>
Och han kastade sig, öfverväldigad af sin sorg, på
det hårda golfvet, kyssande gång efter gång den grofva
planka, på hvilken hans älskade barn hade utandats sin
sista suck ...
</p>

<p>
Följande morgon besökte han med Thomas och
Dordej Karis&rsquo; kyrkogård. Ingen vård, intet kors angaf
den graf, där den okända i tiden blifvit gömd och glömd
i ett hörn af de dödas nattläger, där de vänta på morgonen.
Några vissnade löf och en tunn drifva, såsom
af frusna tårar, betäckte den okändas hviloplats i en
främmande jord. Alla förnämligare döda lågo begrafna
under kyrkans golf. Den trånga kyrkogården öppnade
sina kamrar blott för de fattiga, de ringa, de, hvilka,
sittande lägst vid jordens gästabud, vänta upphöjelsen ...
</p>

<p>
Främlingen kastade sig ned och kysste drifvan, såsom
han kysst golfplankan. Det var som om drifvans
frusna tårar hade smultit för denna brännande kyss.
Därefter uppstod han, tryckte i Dordejs hand en tung
börs och sade:
</p>

<p>
<a id="page-120" class="pagenum" title="120"></a>
&mdash; Hon var en Israels dotter. Jag vill icke förnärma
dig, goda kvinna, som varit barmhärtig emot den
öfvergifna, men du förstår, att en af oss icke gärna
hvilar ibland de oomskurne. Lofva mig att omhägna
denna platsen med en mur af huggen sten och plantera
därinom rosenbuskar, hvartill jag i vår skall skicka dig
telningar från det heliga landet. Israels Gud föröke i
välfärd dig och ditt hus, såsom David säger i 37:de
psalmen: »den barmhärtiges säd skall varda välsignad!»
</p>

<p>
Främlingarne fortsatte resan västerut. I deras pass
hade Dordej läst det underliga namnet Ruben Zevi.
Judar! Dordej korsade sig; man brukade ännu korsa
sig här i landet. Hvem kunde en så gammal jude vara,
om icke Jerusalems skomakare? Och han hade gästat
i Kaskas torp &mdash; han, som lefvat i sextonhundrade år &mdash; han,
som sett frälsaren &mdash; han, som förvägrat Guds
Helige att hvila under bördan af korset &mdash; han, som
gick fridlös kring jorden från släkte till släkte! Och
denne fridlöse gengångares dotter låg här begrafven; hon
kunde ej ha varit mycket yngre än sin fader, fastän hon
sett ut att knappt vara tjugu år gammal! Bennu och
Hagar voro barn af en så förunderlig släkt! Och hon,
Dordej, hade fått penningar för att plantera rosor från
det heliga landet på en gengångerskas graf! ... Hvad
skulle hon göra? Hon lät den tunga börsen falla i snön
och såg, rådvill emot sin vana, på Thomas.
</p>

<p>
Thomas upptog börsen och undersökte betänksamt
dess innehåll, om det kanhända luktade kristet blod eller
tilläfventyrs var de dödas ben. Det var blanka guldmynt
till en mängd och ett värde, som vida öfversteg
de höge herrarnes engång så välkomna gåfvor för barnens
uppfostran. Aldrig hade den fattige torparen ens i
drömmen sett en så oerhörd skatt. Nu kunde de kläda
<a id="page-121" class="pagenum" title="121"></a>
barnen, skicka dem i skola, äta rent rågbröd. Nu
kunde de köpa Kaskas torp ... Nu kunde de köpa Nyby
gård! ... Endast myntet var äkta?
</p>

<p>
Frestelsen var stark. De stodo kvar på den snötäckta
kyrkogården, vinden hven i de löflösa trädens
grenar, bonden från Nyby körde förbi dem på landsvägen
med råg till kvarnen. Slutligen sade Dordej:
</p>

<p>
&mdash; Vi gå till prästen!
</p>

<p>
Och de gingo den väg, som så mången i detta
land gått före och efter dem under samvetets bekymmer
och rådvilla frågor i timliga och eviga ting &mdash; de gingo
till prästen för att begära råd. Under vägen uppstod en
ny betänklighet. Om vi yppa för prästen, att vi nu äga
så mycket penningar, skall fogden pålägga oss tredubbla
gärder, länsmannen skall anställa räfst hos oss, ingen
skall tro, att vi åtkommit ärligt en sådan skatt. &mdash; Låt
mig råda! &mdash; afgjorde Dordej beslutsamt, i det hon uttog
ett guldmynt ur pungen och gömde det öfriga försiktigt
i kjolsäcken.
</p>

<p>
När det gällde vidskepelser, stodo blott få af Finlands
präster vid denna tid upphöjde öfver sitt folk.
Den gamle kyrkoherden Petrus Matthiæ Tavia, som Dordej
förut med så liten framgång rådfrågat, var nu lika öfvertygad
som hon, att den vandrande juden uppenbarat sig
i Karis. Detta betydde något, det var ett järtecken.
Nästa söndag måste där läsas i kyrkan en förbön för
den olycklige vandrarens själaro. Hvad angick det guldmynt,
som Dordej framvisade, fann kyrkoherden rådligast
att hellre förära det åt socknens fattiga, än att besmitta
sina händer med något så misstänkeligt.
</p>

<p>
&mdash; Här är icke mången i socknen fattigare än vi
själfva, vågade Dordej invända.
</p>

<p>
<a id="page-122" class="pagenum" title="122"></a>
&mdash; Så gif guldpenningen åt kyrkan, och Herren skall
från åkern gifva eder dubbelt igen, svarade prästen,
ej utan en kvarlefva af den katolska tidens föreställningar
om fromma gåfvors nytta för saligheten.
</p>

<p>
De två makarna gingo lika rådvilla som de kommit.
Gifva åt kyrkan? Kyrkan var rik, medan de åto bark.
Det vardt en hård strid mellan Mammon och Dordejs
samvete.
</p>

<p>
&mdash; Vördig far begär nageln af lillfingret; visste han
af de stora pengarna, skulle han begärt hela armen. Men
Skriften säger, att Herren gifver födan åt korpens ungar.
Har han nu gifvit oss ungarna och lägger födan bredvid
dem, hvarför skulle vi låta dem svälta? Jag skall säga
dig något, Thomas. Vi göra med denna penningen
ackurat som prästen sagt, så får Gud sitt. Därnäst taga
vi en annan penning ur pungen, köpa oss råg och låta
barnen äta sig mätta. Skam få min tunga, om detta är
synd. Resten låta vi ligga orörd i kistan, tilldess vi få
bättre besked.
</p>

<p>
Icke långt efter besöket i Karis uppenbarade sig den
vandrande juden i Åbo, öfverallt sökande spåren efter
två barn, dem få eller ingen kände. En kvarblifven
tjenarinna hos den bortflyttade presidenten Kurck ledde
honom till spåren af en besynnerlig flicka, som bott hos
presidenten, läst hos professorerne och på hösten följt
sin beskyddare till Sverige. Juden var outtröttelig. Han
gick till de lärde, till Martin Stodius, mystikern, som
undervisat Hagar i hebreiska och naturkunskap, till Johan
Terserus, den sedan så vidtberömde och vidtklandrade
biskopen, som undervisat henne i latin och grekiska, till
Simon Kexlerus, som invigt henne i den högre matematiken.
Desse lärde herrar berättade honom förunderliga
ting. Stodius antog en <em>spiritus familiaris</em>, som lärde
<a id="page-123" class="pagenum" title="123"></a>
flickan förstå en bok, så snart hon öppnade den. Kexlerus
förklarade sig hafva stått svarslös för hennes
matematiska bevis. Terserus, den skarpsyntaste, anmärkte
skrattande, att flickan var ett <em>phænomenon</em>, som
dock till slut intet annat betydde, än ett <em>ingenium velox</em>,
en ungdom med sällsynt snabbfyndighet.
</p>

<p>
Årstiden var den ogynnsammaste, och likväl unnade
sig den vandrande juden ingen rast. En dag var han
försvunnen från Åbo, såsom han försvunnit från andra
orter, och icke långt därefter uppenbarade han sig i
Stockholm. Huru han kommit öfver det mörka, stormiga,
isiga hafvet, visste ingen. En möjlighet var, att han
lyckats bana sig väg öfver Åland med en af dessa oförvägna
isbåtar, hvilka seglade öfver de öppna fjärdarna och
drogos öfver de frusna. Men vid denna årstid behöfde
posten stundom månader för att komma till Stockholm.
Och hvartill behöfde Jerusalems skomakare båt? Han
drog sina sjumilsstöflar på och gick öfver hafvet.
</p>

<h3 class="chapter" id="chapter-1-11">
<a id="page-124" class="pagenum" title="124"></a>
11. Slottsbranden.
</h3>

<div class="motto">
<p class="motto">
Komma från Breitenfeld och stupa i
Stockholms slott!
</p>

</div>

<p class="first">
<span class="firstchar">Ä</span>fven den mest kunskapsälskande unga drottning kan
icke alltid begrafva sig i folianternas lärdom. Den
nya bokvårderskan fick erfara hvem hon tjenade. Mer
än en vecka förgick, utan att Hagar såg en flik af sin
herskarinnas klädningsfåll i lärdomens rustkammare, där
hon förtecknade böckerna och så ofta glömde allt för
det omotståndliga behaget att fördjupa sig i en förr
okänd författares nya tankegång. Ingen fisk känner sig
så hemmastadd i en kristallklar sjö, som Hagar Ring i
drottning Kristinas bibliotek. Hon glömde mat, dryck
och sömn, sällskap och hofskvaller för att frossa i det
öfverflöd af kunskap, som på dessa hyllor endast begärde
att anlitas. Hon glömde drottningen, fru Beata,
sin bror, det förgångna, närvarande och tillkommande.
Hon lefde i böckerna; hon lärde så mycket mer, emedan
hon fick vara fullkomligt ostörd. Ingen tycktes bekymra
sig om hennes tillvaro i denna ensliga fristad. Kammartärnorna
och hofpigorna hade omhuldat henne med sin
gunst af det naturliga skäl, att hon stod i ogunst hos
allas buse, fru Beata. Alla täflade att omgärda henne
med en beskyddande mur af pigkammarens vakt. Och
<a id="page-125" class="pagenum" title="125"></a>
pigkammaren i ett hof är också en stormakt. Det var
den lyckligaste tid som Hagar genomlefvat.
</p>

<p>
Drottning Kristina hade glömt <em>doxa</em> och alla teologiska
stridsfrågor för det furstliga biläger, som skulle
firas i slottet den 27 November. Hennes kusin, furstinnan
Kristina Magdalena, skulle förmälas med markgrefven
Fredrik VI af Baden-Durlach &mdash; en förbindelse,
från hvilken, i långt senare tider, två svenska konungahus
härstammat: det Holstein-Gottorpska och Oskar I:s gemål
Josefina. Man har ännu kvar förteckningen på de inbjudne
till detta bröllop: det var allt hvad Sverige då
hade förnämt och lysande hemma hos sig. Hela hofpersonalen
och den unga drottningen själf voro lifligt
upptagna af tillredelserna till denna kungliga familjefest,
som skulle blifva en illustration till andra segern vid
Breitenfeld och borde firas så lysande som möjligt. En
ung pommersk arkitekt, Nikodemus Tessin, uppgjorde
ritningar till nya, smakfulla dekorationer efter mönster
från franska hofvet. Statsfruarna togos till råds för
kostymerna, kammarjunkarne utsändes på beskickningar,
furstinnorna Marie Eufrosyne och Katarina Eleonora
kallades gång efter gång till drottningen för att med
henne och Ebba Sparre öfverlägga om toilettfrågorna.
Hofskräddare, sömmerskor och alla slags handtverkare
genomvakade sömnlösa nätter. Allt var i rörlig brådska,
allt utom det tysta, fridlysta biblioteket.
</p>

<p>
Den 25 November om aftonen, två dagar före
bröllopet, var ett »värdskap» i slottet för brudparet, motsvarande
ungefär tyskarnes så kallade Polterabend.
Hagar satt ensam vid sin lampa och en praktfoliant, när
hennes dörr sakta öppnades och framför henne stod
hennes förra beskyddarinna, presidentens gemål, fru Sofi
De la Gardie.
</p>

<p>
<a id="page-126" class="pagenum" title="126"></a>
&mdash; De äro upptagna af dansen därnere &mdash; sade beskyddarinnan
med nedlåtande välvilja &mdash; jag begagnar
tillfället att se huru min bokmal befinner sig i sin nya
ställning. Jag förstår: som en fluga i sirapskrukan.
Hvad är det du läser? Aristoteles!
</p>

<p>
&mdash; Hvad ers nåd är god! utropade Hagar, kyssande
presidentskans fina, behandskade hand. &mdash; Och hvad jag
varit otacksam ... att icke uppvakta, icke tacka ers nåd,
sedan jag fick tillstånd att tjena drottningen! ...
</p>

<p>
&mdash; Du vet, Hagar, att jag önskar ditt bästa. Törhända
var jag en tid nog sträng mot dig, men du tog
mitt hjärta den förskräckliga natten på sjön. Är du
lycklig, mitt barn?
</p>

<p>
&mdash; <em>Så</em> lycklig, ers nåd, <em>så</em> lycklig! Drottningen är
så nådig, alla äro så goda mot mig.
</p>

<p>
&mdash; Det gläder mig, och jag önskar, att det må fortfara.
Men jag vill ej dölja för dig, att drottningen är
af ett ombytligt sinnelag ... som du själf ... och desto
mera lättretlig, emedan hon är ung och ej lärt att böja
sig, såsom du lärt. När man är bestämd för en krona,
är det förlåtligt, om man stundom känner sig otålig att
bära henne.
</p>

<p>
&mdash; Hon skall blifva stor, ers nåd! Hon <em>är</em> redan
stor!
</p>

<p>
&mdash; Därom är intet tvifvel. Men äfven de största
bland dödliga ha sina svagheter. Vet du också, att
drottningen icke tål någon jämlike?
</p>

<p>
&mdash; Jag vet det, ers nåd.
</p>

<p>
&mdash; Icke ens i lärdom ...
</p>

<p>
Hagar studsade. Därpå hade hon icke tänkt.
</p>

<p>
&mdash; Godt. Du vet det nu. Det tör hända, att fröken
Kerstin icke läst Aristoteles. Rätta dig därefter!
</p>

<p>
&mdash; Ja, ers nåd.
</p>

<p>
<a id="page-127" class="pagenum" title="127"></a>
&mdash; Din ställning är farlig. Vid ett hof afundas man
alltid nykomlingar, besynnerligen en fattig och okänd,
utan namn, utan börd. Du har en mäktig ovän.
</p>

<p>
&mdash; Ack ja, ers nåd. Men fröken har lofvat beskydda
mig mot fru Beata.
</p>

<p>
&mdash; Lita ej för mycket därpå! I hvilken ställning
står du till jungfru Ebba Sparre? Du vet, att hon har
drottningens hjärta och öra.
</p>

<p>
&mdash; Jungfru Ebba har icke varit oblid mot mig. Jag
har två gånger tjenstgjort i hennes ställe.
</p>

<p>
&mdash; Ett rykte är utspridt, att du skulle vara besläktad
med vår familj. Det kan icke vara från dig det
utgått?
</p>

<p>
&mdash; Så otacksam är jag icke, ers nåd. Det är ett
missförstånd af riksrådet Skytte, som hört, att hans nåd
presidenten stått fadder åt mig.
</p>

<p>
&mdash; Emellertid har fru Beata frågat presidenten därom.
Han ansåg ej nödigt att säga henne allt, men han kunde
ej undgå att förneka frändskapen. Du vet således, kära
barn, att du bör vara dubbelt försiktig, emedan din börd
med all flit efterspanas. Farväl. Min dotter Ingeborg
väntar mig. Gud skydde dig. Och skulle något hända,
har du en tillflykt hos dina gamla vänner.
</p>

<p>
Hagar blef allena. Aristoteles nödgades vika för
tanken på stjärnan, två namnlösas enda fäste i himmelen
och på jorden. Hon syntes ej denna kväll; hon
var skymd af tunga snömoln. Det blåste hårdt. En
hvinande storm gnisslade i slottets åldriga tornluckor
och öfverröstade musiken i danssalen, hvarifrån svaga
ljud stundom förnummos till Hagars bostad i västra
slottsflygeln midtemot den så kallade balettsalen. En
känsla af öfvergifvenhet smög sig ut från den matt flämtande
lampan, hvars olja tog slut och spred en lukt af
<a id="page-128" class="pagenum" title="128"></a>
någonting brändt öfver det halfmörka rummet. Det var
lampan som osade. Hagar ville gå ut för att hämta ny
olja. Hon kunde lida ensamheten, men icke mörkret;
mörkret är ensammare än tanken, mörkret är okända
faror; äfven det minsta ljus är ett tröstande sällskap.
</p>

<p>
Med oljekannan i handen kastade Hagar en blick
genom fönstret, som vette mot lilla borggården. Där
rörde sig otydligt betjening och lyktor. Men hvad var
detta i södra tornet? Det liknade icke skenet af ett
ljus, och det kunde icke vara en reflex af månen; man
hade ju nedan. En så klar ljuspunkt ... nästan som
eld?
</p>

<p>
Hagar stannade, fängslad af denna bländande ljuspunkt,
som uppflammade i mörkret, allt klarare, men
så tyst, så obemärkt ... så hemlighetsfull ...
</p>

<p>
Nu kom där en skugga, som skymde ljuset, försvann
och kom mörkare åter. Var det rök? Det liknade
rök ... Ja, det var brand, det var eldsken ... i denna
storm!
</p>

<p>
Ingen tycktes gifva akt på skenet, upptagna, som
alla voro, af banketten och dansen. Hagar störtade ut;
trappor och rum i närheten voro toma; alla trängdes i
festvåningen. Nederst i trappan mötte hon en kammartjenare
med en bricka.
</p>

<p>
&mdash; Det brinner i södra tornet! ropade hon.
</p>

<p>
Karlen skrattade. Han hade tömt halfdruckna bägare
och var otillräknelig ... det största af alla felsteg i
drottningens tjenst.
</p>

<p>
Hagar sprang vidare, utan att veta hvart, och kom
till ett kök i nedra våningen. Här var brådska: supén
skulle serveras efter dansen.
</p>

<p>
&mdash; Det brinner i södra tornet!
</p>

<p>
&mdash; Dumheter!
</p>

<p>
<a id="page-129" class="pagenum" title="129"></a>
Man jagade bort henne med okvädinsord.
</p>

<p>
Skulle hon icke möta en klok människa? Hon
sprang vidare, trefvade sig fram genom obekanta mörka
gångar i den vidsträckta gamla byggnaden, fann en dörr,
öppnade den och stod i ett mörkt rum invid högvaktens
corps de garde på nedra bottnen, under ståthållarens
bostad.
</p>

<p>
&mdash; Det brinner i södra tornet!
</p>

<p>
&mdash; Hvar? Här ofvanför? frågade en röst, och Hagar
igenkände sin bror, sergeanten.
</p>

<p>
&mdash; Skynda dig, alarmera vakten. Jag vet ej hvar
jag är, men i södra tornet är eld.
</p>

<p>
I blinken alarmerades vakten. Hagar tänkte på
drottningens dyrbara bibliotek och sprang åter upp. En
tydlig brandlukt var redan märkbar i trapporna.
</p>

<p>
Larmklockan gjorde ett obehagligt afbrott i dansen.
Man ville i början ej tro på någon fara: elementerna
måste ju blygas att angripa en konungaborg. Men elementerna
hade icke blygts att år 1616 nedbränna Åbo
slott öfver Gustaf II Adolfs hufvud, medan han gästade
slottet. Röklukten och den hvinande stormen öfvertygade
snart de danslystne, att nöjet måste vika för en allvarsam
kamp om konungaborgens tillvaro.
</p>

<p>
Medan de fleste bland gästerne i förvirring skyndade
ut att uppsöka ekipager och öfverplagg, stannade
några kvar för att biträda vid släckningen. Den unga
drottningen visade sig modig och rådig. Hon anförtrodde
åt ståthållaren Klas Fleming bärgningen af räknekammaren
med rikets förnämsta klenoder, som där
förvarades, men förbjöd att rubba hennes egna rum.
Fru Beata vågade göra invändningar.
</p>

<p>
&mdash; Till mig kommer icke elden, svarade Kristina
trotsigt.
</p>

<p>
<a id="page-130" class="pagenum" title="130"></a>
Faran var dock öfverhängande stor. Det första lilla
eldskenet, uppkommet, man visste ej huru, i ett af betjeningens
rum i det smala södra tornet, takvåningen,
växte hastigt i glans och skymdes därpå af tjock rök.
Lågorna bräckte ett fönster, slingrade sig ut, slekte taklisterna,
smögo sig uppför tornspiran och dröpo därifrån
ned på koppartaket. Samtidigt buros de af stormen till
det stora, massiva, sydöstra tornet, som gränsade till
drottningens flygel, och hotade att uppsluka denna flygel
med dess praktvåningar, hvarigenom hela slottet skulle
varit förloradt. Allt uppbjöds således för att rädda detta
torn. Klas Fleming var öfverallt. Han anordnade kedjor
af vattenlangare allt ned till strömmen, soldater, hofbetjening
och tillströmmande folkskaror. Vattenämbar
gingo ur hand i hand, sprutorna öste hela strömmar
öfver det brinnande taket. De modigaste bland knektarne
skickades från de inre trapporna upp i tornet, men
drefvos tillbaka af röken och lågorna. Stormen låg hårdt
på och tycktes gäcka alla ansträngningar. Endast det
höga, massiva tornet Tre kronor stod där i sin väldiga
storhet, klart belyst af branden och trotsande lågorna.
</p>

<p>
Nu stod fru Beata ej mera att hejda. Hon rusade
upp i drottningens rum, åtföljd af så många pigor och
kammartjenare, som hon i hast kunde öfverkomma. Där
begynte ett af dessa förstörelseverk, som man endast
bevittnar vid bärgning under en eldsvåda. De dyrbara
skåpen, kistorna, borden, fåtöljerna, klenoderna, hofdräkterna,
toilettsakerna, ända till linnet och tvålarna,
skulle utbäras och sammanföstes i högar, fläckades,
sönderslogos, kastades hit och dit under förvirringen.
Minsta delen hamnade på en säker plats; armar saknades
eller förhindrade hvarandra. Skåpen blefvo liggande
kullstjälpta i trappan och stängde utgången; öfverallt
<a id="page-131" class="pagenum" title="131"></a>
snafvade man öfver nedryckta sängomhängen, fönstergardiner
och hundrade obeskrifliga ting, som vid sådana
tillfällen ligga i vägen just där de ej skola ligga.
</p>

<p>
I denna fart att bärga kom fru Beata till biblioteket
och studsade vid anblicken af Hagar Ring, som med
biträde af Fiken Lång var sysselsatt att inpacka de
dyrbaraste böckerna i stadiga klädkorgar. Det var ett
omsorgsfullare och lugnare bärgningsarbete, än den
mäktiga husfruns eget. Fru Beata var klok och rådig,
men i vreden och förskräckelsen glömde hon all besinning.
</p>

<p>
&mdash; Ut! skrek hon i dörren. Ut, du landslöperska,
du trollpacka, du matsnylterska! Hvad har du här att
beställa?
</p>

<p>
Och när Hagar icke genast lydde befallningen, öfvertygades
hon om dess oemotsäglighet af en skallande
örfil, som kom hennes kind att svida.
</p>

<p>
Hade hon varit karl, skulle hon, efter sitt lynnes
art, hafva svarat med samma mynt. Nu återstod henne
endast listen. Hon sprang tillbaka, hon flydde till rummet
utanför, der bärgningen pågick. Fru Beata följde för
att jaga den oförskämda på dörren, men var knappt
utom bibliotekets tröskel, förrän Hagar åter var där och
inifrån reglade dörren. Ingen tid var att förlora, dörren
förblef reglad och böckerna oåtkomliga för nya bärgningsförsök.
</p>

<p>
Stockholms slott var på Kristinas tid en vidlyftig,
ganska oregelbunden gammal byggnad om två våningar
med en jordvåning därunder, ett stort och fyra mindre
torn samt tre kringbyggda gårdar: smidjegården i söder,
lilla borggården i midten och stora borggården i norr.
Drottningens bostad och studerkammare voro i södra
flygeln, öfra våningen, men hon disponerade därutöfver
<a id="page-132" class="pagenum" title="132"></a>
elfva rum i västra flygeln, utom andra för kök, husgeråd
och betjening. I samma öfra våning, mellan drottningens
båda afdelningar, låg stora rikssalen mot väster.
I nedra våningen därunder logerade, utom en del hof
och betjening, hofrätten, riks- och amiralitetskollegium,
lilla rustkammaren, klädkammaren, konstkammaren, slottskyrkan,
rikskansliet. I jordvåningen inrymdes räknekammaren,
riksarkivet, arkliet, vinkällaren m. m. I detta
slott var således oersättligt mycket att rädda eller förlora.
</p>

<p>
Drottningen stod på en trappa vid lilla borggården,
betraktande släckningen och utdelande sina befallningar.
Röken var kväfvande, hettan af branden knappt möjlig
att uthärda, men kvar stod hon, obeveklig för de kringståendes
böner. Södra tornet och de närmaste rummen
därunder hade blifvit förstörda, men man hade lyckats
hejda elden på denna sida. Allt berodde på, om man
lyckades släcka sydöstra tornet, som brann invändigt, ty
om det störtade eller nedbrann, skulle det utbreda elden
öfver drottningens flygel.
</p>

<p>
Drottningens närvaro eldade allas mod.
</p>

<p>
&mdash; Ser du henne ... där midt i röken? Fröken
Kerstin är icke bang. Se, huru hennes ögon glimma i
eldskenet!
</p>

<p>
Och hofkavaljererne, nyss komne från dansen, skonade
ej sin dyrbara baldräkt; officerare och knektar
aktade inga skyar af gnistor eller ramlande bjälkar.
Matroser från flottan äntrade som kattor uppför de bågnande
takrännorna. Kristina gladdes åt detta djärfva
mod. Hennes uppmärksamhet hade en stund varit fäst
vid en spenslig yngling, som satt på takkammen af den
hotade flygeln och släckte ur en vattenpyts de nedregnande
gnistorna. Vind och rök lågo ditåt: det var en
plats för salamandrar, icke för människolungor.
</p>

<p>
<a id="page-133" class="pagenum" title="133"></a>
&mdash; Herr öfverståthållare &mdash; sade hon till Klas
Fleming, som aflämnade rapport om den första framgången
&mdash; befall pojken på taket att stiga ned! Hellre
må slottet brinna, än räddas med förlust af ett människolif.
</p>

<p>
&mdash; Och huru många lif gå nu till spillo på slagfälten
för Sveriges konungahus? frågade Fleming lugnt.
Pojken har begärt en sprutslang dit upp för att föra en
stråle in i tornet, och han skall få den. Det är icke
mycken utsikt att han kommer lefvande därifrån, men
det är sista medlet, och i krig vågar man allt.
</p>

<p>
Kort därefter var slangen uppförd och våghalsen på
taket försvunnen i rökmolnet. Allas blickar voro riktade
på denna afgörande punkt. Lågorna tycktes ohejdade
rasa i det inre af tornet. Men röken förändrade färg
på ett sätt, som ej undgick Flemings vana öga. De
framhvirflande molnen begynte att svartna, såsom af
bränder, hvilka ej mera brinna i låga. Man fortfor att
pumpa upp floder af vatten och hade slutligen tillfredsställelsen
att se en tunnare ljusgrå rök antyda sitt innehåll
mera af vattenångor än af sot och kolgas.
</p>

<p>
&mdash; Jag har nåden anmäla, att tornet och slottet äro
räddade, rapporterade Fleming.
</p>

<p>
&mdash; Ingen skadad?
</p>

<p>
&mdash; Obekant. Tolf man af vakten uppsöka pojken
i tornet och fullborda släckningen.
</p>

<p>
Faran var öfverstånden. Två knektar visade sig,
bärande en nästan oigenkännlig mänsklig gestalt, nedsvärtad
af sot, håret afsvedt, kläderna halft förkolnade.
De hade funnit våghalsen sanslös i tornet, medan sprutstrålen
i hans maktlösa hand ännu flödade vatten.
</p>

<p>
&mdash; De där brända trasorna ha varit en dragonuniform,
anmärkte Fleming. Jag trodde honom vara en
af Stockholms gatpojkar.
</p>

<p>
<a id="page-134" class="pagenum" title="134"></a>
&mdash; Det är sergeant Niemand ... Komma från Breitenfeld
och stupa i Stockholms slott! ... Kalla min läkare!
</p>

<p>
Läkaren uppref de brända kläderna öfver ynglingens
bröst.
</p>

<p>
&mdash; Asfyxian är i periferin, icke i centra. Han kan
möjligen komma till lif.
</p>

<p>
Niemand bortfördes till en nyligen inrättad sjukstuga
för sårade krigare.
</p>

<p>
Först nu kunde drottningen förmås att söka förfriskning
och hvila. Hon nödgades taga sin bostad i den
orubbade våning, som beboddes af öfverhofmästarinnan.
Intet ord växlades om den förhastade bärgningen af de
kungliga rummen. Vid en seger förgätas de små nederlagen.
</p>

<p>
Det var det då så kallade nya slottet, en senare
tillbyggnad, hvars öfversta våning och torn instörtat,
medan andra närbelägna delar af borgen lättare skadats.
Slottets återställande öfvertogs af Klas Fleming med
sådan drift och skyndsamhet, att det snart reste sig
skönare och stoltare än förr öfver fartygens masttoppar
vid Skeppsbron. Det furstliga bilägret kunde firas få
veckor därefter. Fleming var en byggmästare som ingen
annan i den tidens Sverige. Utom Stockholm hade han
reglerat Upsala och flera städer, som före hans tid liknade
bondbyar.
</p>

<h3 class="chapter" id="chapter-1-12">
<a id="page-135" class="pagenum" title="135"></a>
12. Juden och statsmannen.
</h3>

<div class="motto">
<p class="motto">
Hvad ville han?
</p>

</div>

<p class="first">
<span class="firstchar">K</span>ort därefter, i början af December, uppenbarade sig
den vandrande juden i Stockholm. Han undandrog
sig här, som öfverallt, de nyfiknes uppmärksamhet; han
visade sig aldrig vid dagsljus. Stundom trodde sig en
vandrare upptäcka fliken af judens bruna mantel i en
täckt karret eller släde, som ilade hastigt förbi. Årstiden
gaf honom mörker nog, i hvilket han kunde röra sig
fritt. Vid någon af de rykande oljelyktor, som tändes i
mörkningen utanför slottets portar eller de förnämas
palatser, tyckte man sig igenkänna hans långa, magra
gestalt, åtföljd af en tjenare och framskridande med
dessa afmätta steg, hvarmed han kringvandrat jorden.
Där han stannade, tjöto hundarna; där han framgick,
flydde gatpojkarne. Hufvud vid hufvud visade sig i
fönstren och i köpmännens borgareluckor, där man
trodde sig se hans skugga afteckna sig mot en upplyst
vägg, och hviskande röster sade till hvarandra: det
är han! Gengångarens rykte hade föregått honom
och uppskrämt befolkningen. Han stod som ett järtecken
i tidens luft: någonting skulle komma, förmodligen
pesten.
</p>

<p>
<a id="page-136" class="pagenum" title="136"></a>
En eftermiddag i skymningen visade sig denne misstänkte
främling i riksrådet presidenten Kurcks förmak
och framlämnade, i stället för de då okända visitkorten,
ett rekommendationsbref från borgmästaren i Danzig.
Kurck fortfor att hålla hof äfven i Stockholm; audiensen
beviljades med behörig ceremoni. Samtalet fördes på
tyska och utan tolk.
</p>

<p>
&mdash; Mitt namn torde vara bekant, började främlingen
i den undfallande, försiktiga ton, hvarmed han tilltalat
så mången magnat före Kurck.
</p>

<p>
&mdash; Ruben Zevis namn är bekant i hela Europa, och
vi räkna oss till denna världsdel, svarade presidenten
höfligt, men utan att bedja den nykomne taga plats.
</p>

<p>
Han väntade sig som riksråd någon insinuation om
ett statslån till Sveriges krona, och alltför höflig fick
man ej vara mot en penningefurste, när man ej nödvändigt
behöfde honom.
</p>

<p>
&mdash; För sexton år sedan täcktes ers nåd visa godhet
mot två okända, värnlösa barn och har sedan upptagit
i sitt hus det ena af dem, en flicka vid namn Hagar.
</p>

<p>
&mdash; Hvad? utbrast presidenten öfverraskad. Skulle
ni känna Hagar Ring?
</p>

<p>
&mdash; Hagar Ring är mig obekant, men jag vore ers
nåd mycket förbunden för några gunstiga upplysningar
om en flicka vid namn Hagar, som ers nåd behagat föra
med sig från Åbo till Stockholm. Ers nåd har rätt att
fordra en förklaring. Jag önskar för en arfsfråga få
visshet om hennes härkomst.
</p>

<p>
&mdash; Arf? genmälde presidenten med en ny öfverraskning. &mdash; Denna
flicka skulle hafva en härkomst och
en arfsfråga? Ni vet då icke ...
</p>

<p>
&mdash; Jag vet allt, utom innehållet af det skrin, som
förvarar hennes mors efterlämnade klenoder. På dem
<a id="page-137" class="pagenum" title="137"></a>
beror mycket. Det är endast de, som kunna bevittna
Hagars härkomst, och man har sagt mig, att ers nåd
haft godheten taga skrinet i förvar. Är det tillåtet att se det?
</p>

<p>
&mdash; Jag beklagar, att skrinet förvaras under sigill i
Åbo hofrätt såsom omyndigas arf.
</p>

<p>
&mdash; Och detta sade mig ingen i Åbo! Jag ville gifva
hälften af mina få återstående dagar för att se dessa
klenoder, men en ny resa öfver hafvet i denna årstid ...
Finnes ingen utväg att sända skrinet från Åbo till Stockholm?
Inga kostnader skola hindra.
</p>

<p>
Presidenten eftersinnade.
</p>

<p>
&mdash; Omyndigas arf ... hofrättens sigill ... Är ni beredd
att deponera en kaution af 12,000 daler för den
händelse att klenoderna ginge förlorade under hitvägen?
</p>

<p>
&mdash; Å, herr president, smålog penningefursten. Hvarför
icke 100,000, om ni anser det nödigt? Den tid jag
måste vänta kan ej ersättas med detta belopp.
</p>

<p>
&mdash; Nåväl, ni deponerar 12,000 daler mot kvitto i
räknekammaren och bekostar en kurir, som i morgon
bittida söker komma öfver till Åbo med min fullmakt
att utbekomma skrinet från hofrätten. Tyvärr kan ni
icke köpa hafvet och isarna. Det kan dröja mindre än
två veckor, men det kan också dröja åtta eller tolf.
</p>

<p>
Juden höjde på axlarna.
</p>

<p>
&mdash; Tid är kostbar, ers nåd, men man är stundom
tvungen att slösa. Vågar jag ännu utbedja mig en gunst?
Får jag se flickan?
</p>

<p>
&mdash; Hagar är för närvarande i tjenst hos drottningen
och bor i slottet.
</p>

<p>
&mdash; Ah, den stormäktiga drottning Kristina! Så högt
når icke en ringa främling. Är det möjligt att kalla
flickan hit, att få se henne hos ers nåd?
</p>

<p>
Presidentens hållning blef högdragen.
</p>

<p>
<a id="page-138" class="pagenum" title="138"></a>
&mdash; Min bäste herre, jag tjenar en främling, där det
står i min makt, men mitt hus är ingen mötesplats. Är
det något vidare, hvarmed jag kan stå till tjenst?
</p>

<p>
Juden bugade sig med ett nästan omärkligt smålöje.
</p>

<p>
&mdash; Jag är ers nåd oändligt tacksam för det bistånd
ers nåd redan behagat förunna mig. Tillåt mig erinra
om en obetydlig tilldragelse. Jag tror det var år 1610,
i Maj. Ers nåd var då ung och studerade i Prag. Växlar
förkomma ofta på långa vägar. Ers nåd var okänd i
Prag och tillfälligtvis i förlägenhet. Det sista en ung
adelsman pantsätter är sin värja, men jag fruktar, att
värjan var på väg till en af mina trosförvanter, när ers
nåd erbjöds ett lån utan pant ...
</p>

<p>
&mdash; Tusen floriner, ja. Och utan pant. Skulle det
varit ni?
</p>

<p>
&mdash; Ett lappri. Ers nåd betalade lånet en månad
därefter med tre procents ränta.
</p>

<p>
&mdash; Edra trosförvanter begärde sex procent i månaden ... Jag
beder, tag plats, herr Zevi, jag skall med
nöje bevisa er den återtjenst jag förmår.
</p>

<p>
&mdash; Ers nåd har redan mer än tillfyllest återgäldat
min ringa tjenst. Jag vädjar nu till den stora välvilja
ers nåd täckts bevisa barnet Hagar. Det gäller hennes
välfärd. Kan jag få se henne?
</p>

<p>
&mdash; Hon skall, med drottningens tillåtelse, vara här i
morgon bittida klockan åtta. Konvenerar det er? ... Nej,
icke i morgon, det är drottningens födelsedag. Men i
kväll ... Nu genast. Jag skickar min vagn ...
</p>

<p>
Presidenten ringde.
</p>

<p>
&mdash; Pape, låt spänna för vagnen. Kör till slottet,
anmäl min vördsamma hälsning till vakthafvande statsfrun,
att jag önskar se Hagar Ring för en timme hos
mig. För Hagar hit!
</p>

<p>
<a id="page-139" class="pagenum" title="139"></a>
&mdash; Som ers nåd befaller, bugade den alltid pomaderade,
alltid ceremoniöse hofmästaren med en lång,
uppskrämd blick på främlingen. &mdash; Gud sig förbarme &mdash; utbrast
han, väl utom dörren &mdash; hvem har släpat hit
Jerusalems skomakare?
</p>

<p>
&mdash; Hva-hva-hvad säger hofmästaren? Är det Je-Je-Jerusalem?
stammade kammartjenaren Jöns Qvast, som
varit den skyldige och hade så när af förskräckelse fällt
till golfvet de tända silfverarmstakar, med hvilka han
var på väg till mottagningsrummet.
</p>

<p>
Kammarpigan Sabina Girs sprang att berätta nyheten
för guvernanten mademoiselle de Meran och denna
åter för nådiga frun. Nyheten spridde sig i gården och
kring hela kvarteret. Hvem hade kunnat tro något
sådant? Skomakaren satt hos hans nåd presidenten.
Pesten var kommen in i huset.
</p>

<p>
Bland rikets magnater funnos få så lärde och få så
bereste, som Jöns Kurck. Men om han kände Europa,
så kände Ruben Zevi denna och andra världsdelar bättre
än han. Ett lifligt samtal uppstod under väntan på
Hagar. Presidenten förstod, att denne alltid bugande,
alltid ytterst försiktige gamle jude dock var en statsman,
invigd i alla tidens brännande frågor och politiska krokvägar.
Af det lilla Ruben Zevi kunde förmås att yppa
framgick tillräckligt, att han visste allt och varit med
om allt. Hans hand låg osynlig inne i alla tidens
gordiska knutar och sammanband eller intrasslade alla
deras trådar. Han kände monarkerne, Richelieu, Trauttmannsdorff,
prelaterne, fältherrarne, bankirerne, mätresserna,
hofintrigerna, tidsskvallret bättre än någon. De
Geer hade haft rätt: denne man kunde skapa åt Sverige
ett nytt välde i Afrika eller i någon annan världstrakt.
Denne man blefve, med sina enorma hjälpkällor, en
<a id="page-140" class="pagenum" title="140"></a>
oskattbar bundsförvant åt hvarje stat, som lyckades
vinna honom för sina intressen. Hvarför hade icke rikskanslern
med sin skarpa statsmannablick upptäckt denne
jude borta i Regensburg? Ruben Zevi måste vinnas
för Sverige, men huru? Att bjuda honom guld? Däraf
hade han nog för att köpa alla nordens riken ... Rang,
titlar, äreställen? Om han önskat sådana, hvad hade
hindrat honom att förskaffa sig dem? Makt? Beherskade
han icke furstar och riken med penningens
allmakt? Man måste bjuda honom något annat, men hvad?
</p>

<p>
I Kurcks förslagna hufvud upprann en tanke. Oxenstjerna
och de fleste statsmän skulle sannolikt skratta
däråt, men erfarenheten lärde, att krafter, som trotsa
alla andra band, kunna bindas med blomsterkedjor. Huru
ofta hade icke kärleken blifvit ett medel i tjenst hos
statsklokheten? Man kunde påfinna andra lidelser af
mindre farlig, mindre våldsam natur. Hvarför hade
Ruben Zevi slitit sig lös från sina öfver hela världen
utsträckta affärer och begifvit sig i denna oblida årstid
den långa, besvärliga vägen till Finland och Sverige?
För en arfsfråga, sade han. Hvilken arfsfråga kunde
för denne Kresus uppväga de millioner han satte på spel
genom sin frånvaro? Snarare kunde man misstänka
därunder ett hemligt politiskt syfte af vikt. Men han
uppsökte icke de styrande, han kom för att efterfråga
en obetydlig, namnlös flicka, som ej kunde stå i förbindelse
med politiska ändamål. Och för hennes skull
tvekade han, den öfverallt anlitade, icke att uppoffra den
dyrbaraste tid i en obegränsad utsträckning. Så ofattligt
det kunde synas, hade han dock något mäktigt intresse,
som band honom vid denna unga person. Man måste
utforska detta; man måste med Hagar binda kosmopoliten
vid Sverige.
</p>

<p>
<a id="page-141" class="pagenum" title="141"></a>
&mdash; Hagar dröjer, anmärkte presidenten i lätt ton.
&mdash; Hon torde blifva ganska förvånad, att någon utom
min familj gör sig den mödan efterfråga hennes person.
Ni nämnde en arfsfråga. Skulle ni känna något om
hennes anförvanter eller hennes härkomst?
</p>

<p>
&mdash; Törhända. Det är därom klenoderna skola lämna
visshet.
</p>

<p>
&mdash; Hennes mor dog okänd; af hennes far har man ej
upptäckt minsta spår. Naturligtvis skulle det intressera
oss, hennes vänner att erfara hvad ni har er bekant
om flickans föräldrar.
</p>

<p>
Juden suckade.
</p>

<p>
&mdash; Ers nåd har rättmätiga anspråk på ett uppriktigt
svar. Men tillåt mig nu endast svara: om hon är den
jag tror henne vara, är hon en anförvant till mig och
har anspråk på min omvårdnad.
</p>

<p>
&mdash; Det skulle glädja mig, om en så begåfvad flicka
funne en anförvant. Vet ni väl, herr Zevi, att
Hagar är ett under af lärdom och fördenskull funnit
en anställning vid vår lärda unga drottnings bibliotek?
Hon skall för eder kunna uttolka Mose böcker från
hebreiskan.
</p>

<p>
&mdash; Man har sagt mig något sådant i Åbo. Är det
ers nåd bekant, om hennes bror, som kallar sig Niemand,
finnes i Sverige?
</p>

<p>
&mdash; Niemand? Urban Niemand? Jag vill påminna
mig, att det var han, som blef skadad vid slottsbranden
och ligger sårad i sjukstugan vid Norrtullsgatan ... Ändtligen!
Här är Hagar.
</p>

<p>
Dörrarna öppnades. Pape kastade en förstulen
blick in i rummet och såg gengångaren sitta kvar. Hofmästaren
skulle ha felat mot alla en gammal väns och
beskyddares pligter, om han ej under vägen meddelat
<a id="page-142" class="pagenum" title="142"></a>
sin skyddsling, att Jerusalems skomakare satt hos hans
nåd presidenten och förmodligen ville taga mått af henne
till ett par sjumilsskor. Hon skulle ej skratta; hon
skulle se till, att ej skomakaren tog henne, på samma
gång han tog måttet.
</p>

<p>
Hagar kom lycklig, såsom hon fortfor att känna sig,
oaktadt alla missöden med fru Beata &mdash; kom i ungdomens
fägring med sin lätta, dansande gång, sin
elastiska stålfjäder i hvarje rörelse, sina rosor på kinderna
efter färden i vinterluften och den egendomliga
djupa blicken i de vackra, glänsande, mörka ögonen.
Var det för hennes sexton år, för den mera vårdade
toiletten vid ett hof, eller hade hon, som var så mottaglig
för alla intryck, lärt sig där en hållning, som hon
förut föraktat &mdash; aldrig hade hennes beskyddare märkt,
såsom nu, att det förr så själfsvåldiga barnet vuxit upp
till en blomstrande jungfru. Hon sprang till hans fåtölj,
böjde, halft skämtande, halft vördnadsfullt ett knä, såsom
man vid högtidliga tillfällen brukade inför drottningen,
och kysste hans hand.
</p>

<p>
Den gamle juden betraktade henne tyst och orörlig.
En tår smög sig ut från hans ögonvrå och tillrade obemärkt
utför den vissnade kinden.
</p>

<p>
&mdash; Hagar &mdash; sade presidenten, sedan han besvarat
hälsningen med en kyss på pannan &mdash; här är en långväga
gäst, som önskat se dig. Herr Ruben Zevi, bankir
från Regensburg.
</p>

<p>
Hagar uppstod, gjorde en stel bugning och förblef
stående. Hon trodde icke på Jerusalems skomakare,
men den underlige gamle främlingen, som så ofrånvändt
betraktade henne, ingaf henne en obestämd fruktan.
</p>

<p>
&mdash; Räck mig din hand, barn, sade han, och hans
röst darrade. &mdash; Jag har känt din mor.
</p>

<p>
<a id="page-143" class="pagenum" title="143"></a>
Han fattade den motvilligt räckta handen och behöll
den i sin.
</p>

<p>
&mdash; Det är hennes hand, din bror har en annans.
Hennes ögon och hennes panna hafven I båda. Din
bror liknar henne mer än du; det är någonting främmande
kring dina läppar, och ditt hår är icke så glänsande
svart. Men du är likväl hennes afbild, hela din
gestalt, din växt och, mer än allt, din gång äro så,
som såge jag henne framför mig ännu i dag. Du kan
icke känna mig, såsom jag känner dig, men om du
visste ...
</p>

<p>
Han beherskade sig, släppte handen och förde till
sina ögon en rutig sidenduk.
</p>

<p>
&mdash; Ers nåd, fortfor han, haf undseende med en
gammal man! Jag är eder mera tacksam, än jag kan
uttrycka med ord. När jag sett detta barnet, vore jag
frestad att säga: kuriren är öfverflödig, jag behöfver inga
flera bevis. Men det är nödvändigt för andras öfvertygelse,
om icke för min. Det är en invecklad arfsfråga.
Dessa barn måste kunna bestå såsom de rätta
och äkta inför många afundsmän, inför mäktige motståndare.
Därför ... värdigas uppsätta eder fullmakt; vi
afsända kuriren. Och än vidare måste jag besvära hofrätten
med att på min bekostnad höra på ed alla kvarlefvande
vittnen vid barnens födelse. Det gäller stora
ägodelar, och de få icke försittas.
</p>

<p>
&mdash; Det gäller också namn, herr Zevi. Gif dessa
barnen ett aktadt namn, och det skall uppväga många
ägodelar. Jag hoppas de skola kunna bestyrka det med
ett lagligt äktenskap.
</p>

<p>
&mdash; Namn? upprepade juden. Hvad är ett namn,
som gifves och fås, mot ett namn, som göres? Bed,
att de må själfva göra sitt namn. Men undskyll, det är
<a id="page-144" class="pagenum" title="144"></a>
vårt sätt att betrakta världen. Jag vill ej förringa ett
så ädelboret namn som ers nåds.
</p>

<p>
&mdash; Jag skall låta inkalla de vittnen ni önskar och
lagligen uppsätta deras vittnesmål. Är det annars något,
hvarmed jag kan vara till tjenst? Önskar ni kanhända
uppvakta hans herrlighet rikskanslern?
</p>

<p>
&mdash; Jag skall hörsamma en kallelse, om hans herrlighet
behagar hedra mig med en sådan. Får jag återse flickan?
</p>

<p>
&mdash; När ni behagar och här, om drottningen tillåter.
Ni har engång gjort mig en tjenst, herr bankir, och om
jag ej misstager mig, har ni stått i affärsförbindelser
äfven med svenska kronan. Ni kan vara förvissad om
allt möjligt tillmötesgående här i Stockholm. Det skulle
fägna mig, om ni blefve nöjd med er vistelse här och
vunne ändamålet med eder resa. Hvad angår barnen
&mdash; och här sänktes rösten till en hviskning &mdash; så bör
jag erinra, att allt beror på deras äkta börd. Sveriges
lag medgifver ingen arfsrätt åt oäkta.
</p>

<p>
Om presidenten Kurck med dessa ord velat framtvinga
närmare upplysningar om barnens börd, fann han
sig sviken. Ruben Zevi uppstod tigande, bugade djupt
för att säga farväl och räckte till afsked Hagar handen.
Då hördes en späd röst från den halföppna dörren till
rummet bredvid:
</p>

<p>
&mdash; Mor, nu tar skomakaren Hagar!
</p>

<p>
Allas blickar vändes ditåt. Det var näst yngsta
dottern, lilla Karin, som höll sin mor i klädningen och
med skrämd förundran betraktade främlingen.
</p>

<p>
Dörren stängdes ögonblickligen. Juden aflägsnade
sig, utan att låtsa märka utropet; mor och döttrar inträdde
för att förvissa sig om det vådliga besökets
lyckliga utgång. Familjefadern fanns oskadad på sin
plats och likaså Hagar.
</p>

<p>
<a id="page-145" class="pagenum" title="145"></a>
&mdash; Hvad ville han? frågade presidentskan.
</p>

<p>
&mdash; Ja, hvad ville han, ers nåd? upprepade Hagar.
Pape stod i dörren och spetsade öronen.
</p>

<p>
&mdash; Han föreslog mig en liten spatsertur kring jorden
och lofvade hämta mig tillbaka om tvåhundra år, men
jag fruktade, att ni skulle förlora tålamodet och gifta er
under min frånvaro, skämtade presidenten.
</p>

<h3 class="chapter" id="chapter-1-13">
<a id="page-146" class="pagenum" title="146"></a>
13. Finska bibeln.
</h3>

<div class="motto">
<p class="motto">
Hörnstenen, på hvilken allt skall
uppbyggas.
</p>

</div>

<p class="first">
<span class="firstchar">D</span>rottning Kristinas sextonde födelsedag förändrade
intet i hennes väntande krona, men mycket i hennes
personliga ställning. Hon hade fått årens kungabref på
rättigheten att vara en vuxen ungmö, att hafva sin egen
mening, att styra sig själf, innan hon kallades att styra
riket. Det var intet tvärt framsteg: hon hade gjort
anspråk på denna rättighet redan förut, och de styrande
hade motvilligt gifvit efter. Men det sextonde året afklippte
tyglarna. Om detta nyckfulla och bångstyriga
kungabarn med sina lysande snillegåfvor dittills kunnat
böjas endast med mycken varsamhet, lydde det numera
endast sin egen klokhet, när det föredrog att vänta.
Kristina kunde vara så foglig som någon myndling, hon
kunde lyssna till råd och, där det behöfdes, tillrättavisningar
af sina förmyndare; hon kunde öfverlämna allt
åt deras bepröfvade erfarenhet och tigande bevista rådets
öfverläggningar. Men detta allt med en dold reservation,
med ett brinnande begär att göra sin uppfattning gällande,
när hennes tid var kommen. Hon uppfattade
kronans och snillets förenade makt som obegränsad.
Ännu framträdde själfrådigheten blott i frågor som rörde
<a id="page-147" class="pagenum" title="147"></a>
hennes egen person, hennes toilett, hennes studier,
hennes nöjen och lefnadsvanor, hennes omgifning och
favoriter. Den första, som erfor detta och nödtvungen
gaf vika, var fru Beata Oxenstjerna. För hvarje gång
hon förhetsade sig och tog ett djärft steg framåt, nödgades
hon taga två steg tillbaka. Detta gick icke. Den
mäktiga fruns stolthet uppreste sig, men statsklokheten
bjöd henne tiga, och hennes bror, rikskanslern, tillät
henne icke att afgå från hoftjensten.
</p>

<p>
Födelsedagen firades med ett värdskap i slottet,
oaktadt pågående reparation. Det unga hofvet församlade
sig i tätnande led kring sin medelpunkt. Där dansades
mycket. Den unga drottningen var road ända till själfsvåld,
gycklande glad &mdash; behagsjuk, sade de gamla nåderna,
men de misstogo sig. Hon dansade gärna, emedan
hon visste, att hon dansade väl, men tilläto sig hofvets
unge kavaljerer en frihet, fingo de erfara, att de dansade
med en drottning. Hvad händer icke, när man är
ung och så lätt kan glömma sig? Det berättades, att
unge herr Svante Larsson Sparre, nitton år, vågat trycka
drottningens hand under en af dessa afmätta <em>chaconner</em>,
som då voro på modet. Strax därpå såg man honom
bleknande böja ett knä och bedja om tillgift. Nästa
ögonblick var Kristina åter i dansen.
</p>

<p>
&mdash; Hvad skall det om två år blifva af Sverige?
frågade gamle riksmarsken Jakob De la Gardie sin vän
rikskanslern, i det han betraktade dansen, skyddande
sina svaga ögon med handen för ljusskenet.
</p>

<p>
&mdash; Icke värre, står till att hoppas, än 1611, när
en sexton års kung afknäppte brynjan, svarade Oxenstjerna.
</p>

<p>
Hagar Ring stod obemärkt bland nyfikne tjenare i
dörren till danssalen. Hon såg sin unga drottning, den
<a id="page-148" class="pagenum" title="148"></a>
gladaste bland de glada, sväfva i dansen. Hon såg
rikskanslern samtala med fru Sofi De la Gardie, presidentens
gemål, och fru Beata snäsa en kammartjenare,
som kringbar syltade frukter. Hon såg jungfru Ebba,
jungfru Anna Fleming, jungfru Ingeborg Kurck och
andra bland hofvets tärnor strålande af behag mottaga
sina beundrares hyllning. Hon igenkände några bland
kavaljererne: unge Bonde, unge Sparre, bröderne Knut
och Gustaf Kurck, presidentens söner; hon såg denna
stolta svenska adel, som icke gaf vika för Tysklands
furstehus, känna sig så hemma i kungaborgen, som
gnistorna i härden. Men henne såg ingen; hon fortfor
att vara hafvets namnlösa, drifvande spån. Icke för
första gången kände hon afundens törne såra sitt unga
bröst; hon hade dittills afundats de rika, de lärda, som
hade fri tillgång till alla visdomens skatter. Nu afundades
hon högheten, äran, behaget och glansen; nu
röjde sig inom henne en brinnande lystnad att också
engång vara en af dessa fjärlar i världens solsken, att
också engång vara så afundsvärdt lycklig, så tjusande,
så beundrad som de. Hvarför skulle hon stå i skuggan,
när de stodo i ljuset? Var hon icke lika ung, lika
vacker, lika begåfvad som de, ja mer än de flesta?
Kände hon icke inom sig en brännande törst efter
något stort, någonting lysande, mäktigt och ärorikt,
som skulle göra hennes namn jämnbördigt med drottningens?
Och hon bar intet namn, hon var mindre
än intet, hon var fattigare än den fattigaste, öfvergifnare
än den mest öfvergifna, ty ingen var dömd,
såsom hon, att bära en värld i sin barm och stängas
in i ett mussleskal.
</p>

<p>
Utan att hon visste det, fylldes hennes ögon af
tårar. Hon grät icke lätt, men när hon grät, så grät
<a id="page-149" class="pagenum" title="149"></a>
hon öfver sig själf. Då hon såg upp, varseblef hon
genom den fuktiga dimman två ögon, som ofrånvändt
betraktade henne från salen. Det var Gustaf Kurck,
den yngre af bröderne, han, som varit för henne nästan
en fosterbror och alltid försvarat henne i presidentens
hus, men också alltid gäckat och retat henne. Sedan
några veckor hade han förändrat sin ton, när hon besökte
familjen. Han hade blifvit uppmärksammare, artigare,
hjärtligare; han hade låtit undfalla sig ord, som
ingen annan fick höra. Och nu denna blick ... Hagar
flydde upp till sitt rum, kastade sig på sin säng och
brast ut i gråt.
</p>

<p>
Veckor förgingo i ensamhet. Drottningen hade rest
till de lärda öfningarna i Upsala och återvände kort
före jul. Hennes <em>famula</em>, bokstäderska &mdash; Hagar gjorde
ej anspråk på högre rang &mdash; genomilade nya folianter
och hade fördjupat sig i stjärntyderiet, astrologin, som
ännu långt efter Copernicus och Galilei fortfor att vara
det världsägg, ur hvilket den verkliga stjärnkunskapen
började framträda med sina underbara naturlagar. Hagar
sökte sin stjärna. Siffrorna hänvisade henne till planeternas
konung Jupiter, icke till den väldiga himlakropp,
som en nyare tid så omsorgsfullt mätt och vägt, men
till en lysande despot, som beskyddade och beherskade
sina utvalde på jorden, gaf dem kungliga gåfvor, men
tvang på samma gång deras lif in på redan vid födelsen
utstakade banor. Hvilka tjusande och dock förskräckande
drömmar! Det var de gamle grekernes <em>öde</em>. Förgäfves
hade stjärntydarne uppställt som motvikt den läran, att
stjärnorna icke tvinga människolifvet, endast gifva det
en riktning i medfödda anlag. Hagar räknade och räknade;
hon fann nya, förvånande matematiska formler,
men hon fann ingen plats för Gud, ingen plats för
<a id="page-150" class="pagenum" title="150"></a>
människans fria vilja. Gud hade redan blifvit för henne
en vacker myt, men den fria viljan kunde hon, ville
hon icke uppoffra.
</p>

<p>
I dessa tvifvel och drömmar hade hon tillbragt en
orolig natt, när hon klockan mellan tre och fyra på
morgonen väcktes af Fiken Lång med bud att drottningen
väntade henne. Kristina hade varit lärd i Upsala,
men dansat vid hemkomsten. När hon öfverdrifvet
dansat, ridit eller jagat den ena dagen, var hennes vana
att andra dagen kasta sig med fördubblad flit in i studierna,
begrafva sig i biblioteket, fortsätta tilldess att
hon tröttnat och därpå åter kasta sig in i nöjen eller
kroppsöfningar, likasom hade aldrig en bokstaf tryckts
för vett eller nöje i denna världen.
</p>

<p>
Hagar fann sin herskarinna bläddrande i ett tjockt
praktband med permar af saffian, guldsnitt och silfverknäppen,
som hon mottagit på sin födelsedag. Det var
en af de dyrbaraste födelsedagsgåfvor, som en monark
kan mottaga, ett af de ärofullaste minnen, som en dag
skulle fästas vid drottning Kristinas namn för eftervärlden
&mdash; en långt genom tiderna synlig milstolpe i ett
folks kulturhistoria. Drottningen hade mottagit den första
fullständiga bibeln på finska språket och var nu lifligt
upptagen af att studera dess obekanta, sällsamt klingande
innehåll. Hennes store fader hade förstått finska, hennes
farfars broder, då för tiden hertig Johan af Finland,
hade, i sina korta själfständighetsplaner, utfärdat officiela
skrifvelser på detta språk. Kristina hade aldrig varit i
Finland och skulle aldrig beträda dess jord, men hon
kände sina finske krigare, sina finske statsmän. Per
Brahe hade för henne skildrat grannlandet i öster som
andra parten af Sveriges rike. Hon hade anledning att
icke förbise detta lands språk i ett så epokgörande verk,
<a id="page-151" class="pagenum" title="151"></a>
och hon smickrades af tanken att vara den enda af
Europas regenter, den enda af dess lärda utom Sverige,
som förvärfvat någon kännedom om ett så nytt, så
främmande tungomål.
</p>

<p>
Klas Fleming, Gustaf Horn, Jöns Kurck och andra
magnater talade finska. Kristina begärde af dem en
ordbok: det fanns ingen; en grammatik: det fanns ingen.
Hon vände sig till Hagar:
</p>

<p>
&mdash; Du är från Finland; lär mig finska!
</p>

<p>
Hagar hade uppvuxit i en svenska talande bygd af
Nylands län och kände grekiskan bättre än finskan.
</p>

<p>
&mdash; Hvad? Icke känna sitt lands språk? Vara så
lärd och så hjälplöst okunnig!
</p>

<p>
&mdash; Jag har läst biskop Erikssons finska postilla.
</p>

<p>
&mdash; Nåväl, uttyd för mig dessa underliga stafvarna! &mdash;
Och Kristina uppslog vid sidan af den finska bibeln
<em>vulgata</em>, Gustaf II Adolfs svenska bibel och en tysk
öfversättning, för att genom jämförelsen komma till
ordaförståndet.
</p>

<p>
Drottning Kristinas finska bibel af år 1642, hvaraf
numera blott få exemplar undgått tidernas härjningar,
var för sin tid omsorgsfullt, nästan praktfullt utstyrd i
stor folio. Titelbladet föregicks af ett vignettblad i
träsnitt, föreställande de finska landskapens vapen. Därefter
lästes i stor stil med ornamenter en titel, som
redan i stafningen bar tydliga spår af ett nytt skriftspråk
i dess linda:
</p>

<p>
»Biblia, Se on: Coco Pyhä Ramattu Suomexi. Stockholmis,
präntätty Henrich Keisarilda Anno 1642.»
</p>

<p>
Drottningen smålog.
</p>

<p>
&mdash; Jag förstår redan hälften: Biblia, Stockholmis,
Henrich Keisarilda och årtalet. Aldrig hade jag trott,
att finska språket vore så lätt.
</p>

<p>
<a id="page-152" class="pagenum" title="152"></a>
&mdash; Här är en dedikation till hennes majestät, anmärkte
Hagar, vändande bladet: »Suuriwaldialle Förstinnalle ja
Frökinälle Fröken Christinalle, Suuri Förstinnalle Suomes»
etcetera. Och vidare: »Jumalan Armo ja Rauha, meidän
Herran Jesuxen Christuxen cautta.» Sedan följa öfversättarnes
underskrifter: Æschillus Petræus, Martinus
Stodius, Henricus Johannis Hoffman (Masku), Gregorius
Matthæi (Piikkis).
</p>

<p>
&mdash; Å, jag känner botten under fötterna. Jag kan
öfversätta Förstinnalle och Frökinälle. Det skall gå i
mig som skirdt smör, Hagarille. Se, nu vet jag redan
ditt namn på finska!
</p>

<p>
&mdash; Där äro flere knutar på tråden, än nådig fröken
tror.
</p>

<p>
&mdash; Säg inte det! Man talar svenska och lägger så
därtill <em>alle</em>, <em>ille</em> eller <em>uxen</em>. Det är alldeles som gubbens
latin: spänn du hästibus för kärribus och kör till Skaribus!
Jag är tacksam för de högvördige prelaternes dedikation,
men aldrig har jag anat, att jag utfört ett sådant
storverk. Det var annat med Åbo akademi: då läste jag
redan latin. Ett äreminne är det dock för min tid, att
Finland har fått Guds ord på sitt tungomål. Hörnstenen,
Hagar, hörnstenen, på hvilket allt skall uppbyggas. Min
Gud, desse katolske prelater och påfvar, som förmena
lekmän att läsa bibeln, huru ömkansvärdt dumt! Och
de skämmas inte att kalla sig kristne!
</p>

<p>
De två läserskorna stafvade sig ihärdigt fram blad
efter blad i den nya boken, med tillhjälp af den lika
lydande svenska, tyska och latinska texten. Det var ett
mödosamt, men lockande arbete. Till sin stora förvåning
märkte Kristina, att all hennes kännedom af de klassiska
och moderna språkens grammatik här kom till korta.
Hon befann sig i en okänd sagovärld, olik alla andra
<a id="page-153" class="pagenum" title="153"></a>
och vid hvarje steg erbjudande nya under. Detta språk,
så förvånande rikt på böjningar, kunde endast jämföras
med grekiskan och öfverträffade denna i den smidighet,
hvarmed det smög sig som ett genomskinligt flor kring
alla tankens och känslans fina nyanser. Endast tonfallet
förekom den unga drottningen barbariskt.
</p>

<p>
&mdash; Kix, kax, kux, nej, då föredrager jag min
svenska malmklang.
</p>

<p>
&mdash; Vi ha ingen drottning och intet hof i Finland,
anmärkte Hagar.
</p>

<p>
En höjning på axlarna.
</p>

<p>
&mdash; Förrän jag inspärras i Åbo hus, lären I intet
detta få ... Såframt ej en rysk storfurste tager sig det
oråd för att hoppa jämfota öfver Systerbäck. Låt oss
se huru de lärde bibelherrarne öfversätta <em>doxa</em> på finska.
</p>

<p>
&mdash; <em>Kunnia</em>, ära, svarade Hagar.
</p>

<p>
&mdash; Riktigt. Den finska Sara måste förgyllas som
andra Saror ... Vet du väl &mdash; fortfor Kristina, som härvid
kom att tänka på Saras efterkommande &mdash; vet du
väl, att den vandrande juden är i Stockholm?
</p>

<p>
&mdash; Jag såg honom hos hans nåd presidenten
Kurck.
</p>

<p>
&mdash; Kurck har berättat mig förunderliga ting. Denne
vandrande skomakare är ingen ringare person, än den
förgyllde juden, om hvilken hela Europa talar och som
styr denna världen med penningens makt. Kurck vill
öfvertyga mig om nödvändigheten att fästa honom vid
Sverige med <em>din</em> person, ty Zevi har kommit för att
uppsöka dig och din bror.
</p>

<p>
&mdash; För Guds skull, nådig fröken! En jude!
</p>

<p>
&mdash; Nå, hvarför inte en jude? Han står åtminstone
fast vid sin tro; han är tusen gånger förmer än en
<a id="page-154" class="pagenum" title="154"></a>
affälling. Det är något underligt med din härkomst,
Hagar. Jag har satt mig i sinnet att utreda denna
härfvan, om ej för annat, så för att förtreta en viss
fru af mina bekanta. Juden vet något om dig, och
sedan i går vet jag ock något. Se här hvad landshöfdingen
i Nylands län Knut Lilliehöök skrifver
till mig:
</p>

<p>
Han har, enligt min befallning, låtit utforska vid
finska kusten allt hvad där ännu kunde vara bekant om
en vandrande kvinna, som dog i Karlshamn ...
</p>

<p>
&mdash; Karis.
</p>

<p>
&mdash; I Karis, natten mot den 8 December 1626. En
gammal fiskare i Snappertuna kapell berättar, att i
November det året ett fartyg från Danzig landsatt i
närheten en förnäm ung fru med hennes två tjenare,
en liten mörklett karl i knektjacka och en fin, vacker
kammartärna, som hade ett klumpfinger på högra handen.
Dessa tre hade bott någon tid hos fiskaren, i förväntan
på bättre väglag, emedan då var menföre och den unga
frun icke tålde skakning på hjuldon. De hade talat ett
främmande språk, men kunnat göra sig begripliga på
estniska. Den unga frun var rik och dyrbart klädd,
men sjuk och lidande under vissa omständigheter, som
gjorde en resa betänklig. Hon hade velat kvarstanna,
men tjenarne hade försäkrat, att hon skulle vara
andra dagen i Viborg. När då tövädret öfvergick till
snö och sträng frost, ha de begifvit sig af i två
slädar, en med frun, tärnan och tjenaren, den andra
med två tunga koffertar. Fiskarens hustru bekräftade
mannens utsaga med tillägg att tjenarne tycktes stå
i hemligt förstånd med hvarandra. Spå mig hvad detta
betyder!
</p>

<p>
Hagar teg.
</p>

<p>
<a id="page-155" class="pagenum" title="155"></a>
&mdash; Ytterligare, slutar rapporten, må jag det icke
förhålla, att en rättare på Esbo gård säger sig vid
samma tid hafva skjutsat två slädar till Helsingfors.
Främst åkte en karl med två tunga koffertar i släden
och efter honom en kvinna, märk: icke <em>två</em> kvinnor.
Rättaren kommer detta så visst ihåg för att karlen haft
mäkta brådt, kört hästen fördärfvad och för skadan
betalat rättaren sex daler silfvermynt ... Detta har Lilliehöök
uppdagat. Det är för litet ljus för att trefva sig
fram i nattens mörker, men för mycket att kunna
sorglöst somna. Mig kommer det för, som om tråden
spinner sig ut till ett svart förräderi.
</p>

<p>
&mdash; Hans nåd presidenten vet törhända ett råd, genmälde
Hagar skyggt.
</p>

<p>
&mdash; Jag har tänkt därpå. Hvarför ha vi inte studerat
lagfarenhet? Hvad hjälpa oss alla våra auktorer, om vi
ej med dem kunna fånga en enda röfvare? O, det är
skändligt ... En sjuk kvinna i denna belägenhet, utkastad
en vinternatt på en öde landsväg! ... Men det
finns en, som vet mer än din gudfader, presidenten
Kurck. Jag vill låta hitkalla den vandrande juden. Vill
han inte bekänna, skall han tvingas därtill, om han ock
sju resor vandrat kring jorden och bjuder som lösepenning
Sveriges rike i guld.
</p>

<p>
&mdash; Tillåter nådig fröken, att jag genast uppsöker
hans nåd presidenten?
</p>

<p>
&mdash; I morgon törhända. I dag är ett värdskap hos
gamle marsken; hans son har återvändt från Upsala.
Jag vill studera finska, tilldess man kommer att kläda
mig. Således, Hagarille ... uttyd för mig andra kapitlet
af Genesis!
</p>

<p>
Och de fortforo att trampa en smal gångstig genom
de gåtlika, slingrande labyrinterna af ett nyssfödt, för
<a id="page-156" class="pagenum" title="156"></a>
världen okändt språk. Kristina hade en underbar förmåga
att kasta sig in med hela sin tankekraft på det
ämne hon förelagt sig, därpå göra ett sidosprång åt
motsatt håll och så åter ögonblickligen vara där, hvarifrån
hon gått ut. Ett halft intresse, en delad uppmärksamhet
voro mot hennes natur. Med om allt eller med
om intet, detta var grunddraget. Det var ej stadgadt
ännu, men det skulle hårdna.
</p>

<p>
Hon sade till Hagar i en af dessa förtroliga stunder,
när båda lifvats af en ny stor upptäckt i folianternas
visdom:
</p>

<p>
&mdash; Tror du på böcker?
</p>

<p>
&mdash; Jag tror, att vetandet är ett haf och hvarje bok
en droppe i hafvet &mdash; svarade Hagar.
</p>

<p>
&mdash; Du far vilse. Tillvaron är ett haf, vetandet är
intet mer än en dunst på dess yta. Hvad är en bok?
Grekerne säga: <em>skia kapnu</em>, rökens skugga.
</p>

<p>
&mdash; Hesiodus begagnar detta uttryck om människolifvet.
</p>

<p>
&mdash; Åt skogen med din Hesiodus! När jag utsugit
böckernas visdom, vill jag kasta dem alla på elden och
börja lefva. Du råtta, som gnager perm efter perm i
ditt mörka hål, vet <em>du</em> hvad det är att lefva? Vet <em>du</em>
hvad det är att vara ung, att andas i djupa drag lifvets
luft, att befalla öfver alla dess njutningar, men välja de
bästa; att gå genom världen från bragd till bragd, från
ära till ära och, när man vunnit allt, kasta det åter
skrattande bort som en trasa? Står <em>det</em> i böcker, säg?
</p>

<p>
Hagar teg. Åter kom där ett eko af hennes egna
tankar, i de stunder när hon befann sig i uppror mot
allt. Klyftan mellan en drottning och en namnlös var
icke djupare, än att bådas tankar flöto omärkligt in i
hvarandra.
</p>

<p>
<a id="page-157" class="pagenum" title="157"></a>
&mdash; Nej, det står inte i böcker, fortfor Kristina
häftigt, och jag vill lefva. Gör som jag, du ... Trälbind
dig aldrig! Jag vill göra dig rik, om du ej är det förut.
Jag vill göra dig så hög, att du erkänner ingen annan
än mig öfver dig. Mig måste du erkänna; utan mig
är du intet. Vill du vara mitt verk, eller vill du vara
den kiselsten, som en drottning tog upp för att han
blänkte i sanden och kastade bort, när där endast var
kattguld?
</p>

<p>
&mdash; Jag vill lyda nådig frökens befallningar ... vara
trogen och icke trälbinda mig.
</p>

<p>
&mdash; Vänd inte mina ord! Det är något hos dig,
som ej finns hos de andra och som likar mig godt.
Kom ej med något, som jag inte kan lida! Bryr jag
mig om din lärdom? Det är allt munväder; du vet
ingenting, din merit är, att du intet förstår. Hvarför
tog jag dig annars? Om två år skall jag gifva dig
namn och lära dig lefva. Sedan, när jag tröttnat vid
dig, skall jag gifta bort dig till någon af familjerna får- eller
oxehufvud.
</p>

<p>
&mdash; Då skall jag tacka underdånigst och svara, att
jag ej varit oläraktig i nådig frökens skola.
</p>

<p>
&mdash; Jag skall gifta bort dig. Du skall se, huru jag
gifter bort furstinnor och hofjungfrur. Hvad angå dem
<em>mina</em> vägar? Jag är för mig, jag. Du med dina löjliga
stjärnor, uttyd för mig hvarför kometen är olik alla
andra! Vet du inte, att jag är ett järtecken? ...
</p>

<p>
Drottning Kristina kom icke längre i finskan, än att
hon kunde läsa den nya bibeln med tillhjälp af andra
biblar. Men hon hade ökat sin språkkunskap med ett
tungomål, som skulle blifva det tionde, och därur behållit
i minnet ett tillräckligt ordförråd för att kunna
förvåna finske riksråd eller finske riksdagsmän med ett
<a id="page-158" class="pagenum" title="158"></a>
nådigt tilltal på deras språk. Detta var dock något för
äran och något för statsklokheten. Där funnos verkligen
män som behöfdes, män som hon ville vinna och för
hvilka detta språk ljöd som hemlandsmusik, män som,
bland mycket stort och älskvärdt hos Sveriges unga
drottning, funno det mest beundransvärdt, att hon kunde
tilltala dem på Finlands språk.
</p>

<h3 class="chapter" id="chapter-1-14">
<a id="page-159" class="pagenum" title="159"></a>
14. Julgåfvor.
</h3>

<div class="motto">
<p class="motto">
Kan han icke nöja sig med en själ
mindre?
</p>

</div>

<p class="first">
<span class="firstchar">H</span>agar Ring var, med drottningens tillåtelse, bjuden
till julgäst hos presidenten Kurck. Hennes hoftjenst
och sexton år hade märkbart förändrat hennes ställning
i detta förnäma hus, utan att utplåna den stränga ståndsskillnaden.
Domestikerne betraktade henne icke mer
som sin jämlike, hofmästaren Pape vågade kalla henne
jungfru; hon stod ungefär i nivå med guvernanten,
mademoiselle de Meran. Hennes plats vid de ceremoniösa
måltiderna var samma låga plats som förut,
men hon hade nu en kammartjenare bakom sin stol;
hon vågade yttra ett hviskande ord till barnen, hos
hvilka hon stod i gunst. De unga jungfrurna Kurck
inlade en vänligare ton i sin reserverade hållning; äldre
sonen Knut kände sin förra beskyddande vänskap svalna
i samma mån hans yngre broder Gustaf begynte visa
Hagar en uppmärksamhet, som icke undgick moderns
bekymrade blickar. Presidentens och hans gemåls afmätta
hofetikett glömdes alltmera i enrum för en deltagande
hjärtlighet.
</p>

<p>
Julaftonen tillbragtes i stillhet inom familjen. Barnen
hade en julgran med bakverk, renetter och drufvor.
<a id="page-160" class="pagenum" title="160"></a>
Klappar voro ännu föga i bruk, lekarna begynte på juldagens
eftermiddag. Det var något ovanligt och väckte
ej ringa uppseende, när klockan fem på julaftonen en
hoftjenare inbar till Hagar en present från drottningen.
Gåfvan innehöll den finska bibeln i praktband, inlagd i
ett dyrbart skrin af sandelträ och elfenben. Hvarje af
bibelns silfverknäppen var omknutet med ett rödt band
och en silkesbörs, som innehöll guldmynt för mottagarinnans
toilett.
</p>

<p>
Det lilla hofvet i presidenten Kurcks hus kunde
icke undgå ett inflytande af det kungliga hofvet. Hagar
förstod ganska väl, att hennes personliga värde plötsligt
steg nästan till jämnhöjd med jungfrurna Kurcks. Hon
löste ett guldmynt ur dess band och räckte det åt tjenaren,
som framburit gåfvan.
</p>

<p>
Knut Kurck dolde ett löje, som skulle misshagat
fadern. Hon lekte drottning, den lilla tattareungen.
</p>

<p>
Gustaf Kurck frambar sin lyckönskan i form af en
handkyss. Det skulle vara ett skämt, men det liknade
antingen en hyllning eller ett hån. Hagar rodnade af
blygsel. Hon hade velat dölja sig i den djupaste skog
vid Kaskas torp.
</p>

<p>
Klockan var sex, man väntade på aftonvarden,
när en omsorgsfullt inpackad låda öfverlämnades till
presidenten Kurck. Han läste sin adress under Åbo
hofrätts sigill, bröt omslaget och framdrog ett likaledes
försegladt skrin med brokiga sirater af halm på lock
och sidor.
</p>

<p>
&mdash; Redan! utropade han. Den vandrande juden
har lycka med sjumilsstöflarna. Hans kurir är tillbaka
från Åbo på mindre än tre veckor.
</p>

<p>
Familjen trängde sig kring husfadern. Hvad innehöll
detta skrin? Det såg så oansenligt, så bondgrant
<a id="page-161" class="pagenum" title="161"></a>
ut, och likväl hade en kurir skickats öfver ett fruset
haf att afhämta det. Men det kunde ej öppnas nu, det
gällde tredje mans rätt.
</p>

<p>
Likasom framtrollad af nyfikenheten, inträdde Jöns
Qvast, stammande fram en anmälan, att någon stod därute
och begärde företräde hos hans nåd.
</p>

<p>
&mdash; Säg, att han kommer tillbaka i öfvermorgon!
</p>

<p>
&mdash; Jag sa-sa-sa&rsquo; honom det &mdash; stammade tjenaren &mdash; men
hva-hva-hvad skulle Ska-Skam låta visa bort sig
på-på själfva julkvällen!
</p>

<p>
&mdash; Det är juden. För honom in i mitt mottagningsrum!
</p>

<p>
&mdash; Ka-ka-kan han inte nö-nöja sig med en själ
mi-mindre? mumlade Jöns motvilligt.
</p>

<p>
Juden fick företräde. Han förklarade, med många
ursäkter för den olägliga tiden, att han nyss förnummit
vid Skeppsbron kurirens återkomst och vore så hårdt
ansatt af sina affärer på andra håll, att han omöjligt
kunde dröja i Stockholm en dag längre.
</p>

<p>
&mdash; Jag beklagar &mdash; svarade presidenten artigt &mdash; att
er härvaro hvarken varit så lång eller så angenäm,
som vi önskat. Jag hade hoppats få strax efter jul
föreställa eder för rikskanslern, som varit hindrad af
göromål, och för hennes majestät, som varit bortrest.
Men eder tid är dyrbar; här är skrinet. Önskar ni
vittnen?
</p>

<p>
&mdash; Ja, ers nåd, det är nödigt för domstol. Och,
om ni tillåter, Hagar.
</p>

<p>
Presidenten ringde.
</p>

<p>
&mdash; Kalla hit Thomson, Pape och Hagar.
</p>

<p>
De inkallade kommo.
</p>

<p>
Skrinet öppnades; innehållet befanns orubbadt.
Ruben Zevi fattade med darrande hand nålen med
<a id="page-162" class="pagenum" title="162"></a>
silfverliljan, därefter ringen och granskade båda sorgfälligt
vid skenet af lampan.
</p>

<p>
&mdash; Mera ljus, om ers nåd tillåter! Mina gamla
ögon ha lidit af sjöresorna.
</p>

<p>
Fyra vaxljus ställdes på bordet. Juden fortfor
under djup tystnad att granska de två klenoderna. Man
hörde honom uttala namnet <em>Claude Ballin</em>.
</p>

<p>
&mdash; Det är de rätta, sade han slutligen. Behagar
ers nåd låta dessa vittnen bestyrka, att skrinets försegling
blifvit bruten i deras närvaro och att innehållet befunnits
vara det samma som hofrätten intygat?
</p>

<p>
Hans önskan uppfylldes. Nu vände han sig till Hagar,
som motvilligt och fruktande lydde hans uppmaning.
</p>

<p>
&mdash; Barn, sade han, betrakta dessa smycken; de ha
varit din moders! Denna nål är, på min beställning,
smidd af Frankrikes berömdaste mästersmed i två fullkomligt
lika exemplar; i hela världen finnas icke flera
än dessa två. Den ena nålen gafs åt din mor, den
andra åt hennes bror, som blef dödad i Holland, och
äges nu af Urban Niemand. Ringen är lika ensam i
sitt slag och igenkännes af tre diamanter, som fordom
varit tre af de sju ädelstenarna i konung Salomos krona.
Deras tretal betecknar Jakobs staf, hvilken gojim, hedningarne,
kalla Orions bälte. Din mor fick ringen, när
hon fyllde sitt femtonde år. Blif henne värdig, och
hennes klenoder skola vara dina, när du vill komma
till mig! Skrif då till mig genom bankiren Texeira i
Hamburg, och jag skall sända en ledsagare att möta
dig där eller i Stockholm.
</p>

<p>
Ruben Zevi kysste Hagar på pannan, aftorkade
med den rutiga näsduken en svettpärla från sin tinning
och fortfor, vänd till presidenten, med lugn, vördnadsbjudande
stämma:
</p>

<p>
<a id="page-163" class="pagenum" title="163"></a>
&mdash; Ers nåd, jag är en gammal man, och mina
dagar äro räknade. Är ock sinnad att nu företaga en
farlig sjöresa vintertid, hvarför mig lätt kunde något
dödeligt tillstöta. Fördenskull och för att betrygga
barnens arfsrätt, som torde bestridas, förklarar jag härmed
i eder och dessa vittnens närvaro, att dessa två
barn, Ben-Oni, som kallar sig Urban Niemand, och
Hagar, som kallar sig Hagar Ring, äro rätta barn och
arfvingar till min dotter Ruth samt alltså mina dotterbarn.
Hvad angår deras arf efter mig, förbehåller jag
mig att därom själf råda, men ingen skall kunna åberopa
skyldskap med mig framför dessa barnen, som äro de
närmaste och enda arftagarne i rätt nedstigande led.
Såsom en sista gunst beder jag eders nåd att låta uppsätta
och bevittna denna min otvungna förklaring i
laglig form, dels för dödsfall och dels för att barnen
här lyda under Sveriges rikes lag.
</p>

<p>
&mdash; Herr Zevi, svarade presidenten, jag skall med
nöje efterkomma eder önskan, helst när det sker för
barnens bästa, men jag bör icke förtiga två hinder, som
stå i vägen för laglig arfsrätt. Jag har icke minsta skäl
att betvifla eder förklaring, men lagen fordrar två bevis:
det ena, att ni verkligen är den döda moderns fader
och dessa barnens morfader, det andra, att barnen äro
födda af lagligt äktenskap.
</p>

<p>
Juden eftersinnade.
</p>

<p>
&mdash; Hvad angår det första, genmälde han, är det
tillfyllest bevisadt, att dessa smycken tillhört barnens aflidna
moder. Om jag nu kan bevisa, att samma smycken
tillförene varit mina, är icke detta tillräckligt att styrka
min förklaring om skyldskapen?
</p>

<p>
&mdash; Strängt taget icke, var svaret. Men detta bevis
kan efteråt förstärkas med andra och tydligare.
</p>

<p>
<a id="page-164" class="pagenum" title="164"></a>
&mdash; Nåväl, täckes ers nåd öppna denna ring!
</p>

<p>
Presidenten försökte öppna ringen; det lyckades
icke. Hagar, Thomson och Pape förnyade utan framgång
samma försök. Juden tryckte på en omärkbar fjäder,
och ringen sprang upp, visande i sitt inre en ytterst
fint emaljerad inskrift på hebreiska språket. Det var
de rörande orden i Salomos höga visa: »Min älskling,
du är i allting dägelig, och på dig finnes ingen
fläck.»
</p>

<p>
Judens ögon fylldes af tårar. Han hade ej sett
dessa ord sedan de gåfvos åt henne, den fläckfria, som
han älskat så högt. Men åter beherskade han sig. En
annan fördold fjäder sprang upp i nålen och visade
innanför liljan en ros af rubiner, knappt större än en
ärt. Beviset var tillfredsställande. Endast den ömtåligare
frågan kvarstod om barnens äkta börd.
</p>

<p>
&mdash; Ers nåd torde erinra sig &mdash; återtog juden i bestämd
ton &mdash; att arfvet af min förmögenhet icke underlyder
Sveriges lag. Frågan om arf med bördsrätt kan
således ej gälla annat än dessa smycken, och det enklaste
är, att jag köper dem för den redan erlagda kautionen
af 12,000 daler. Kan denna summa ej, enligt svensk
lag, tillfalla barnen, så tillfaller hon mig såsom den
dödas fader, när jag tillfullo bevisat min skyldskap, och
skall då anslås åt Stockholms fattiga. Är ers nåd ense
därom?
</p>

<p>
&mdash; Jag kan icke bättre bevaka barnens fördel.
</p>

<p>
&mdash; Då torde vi utbyta kvitton. För öfrigt utbeder
jag mig att få deponera hos ers nåd en ränta af tvåhundra
daler i månaden för Hagars behof. Och nu har
jag alltför länge stört ers nåds helgfrid ...
</p>

<p>
&mdash; Var förvissad, herr Zevi, om min beredvillighet
att tjena en så utmärkt man i hvad jag förmår. Jag
<a id="page-165" class="pagenum" title="165"></a>
fruktar blott, att er trosbekännelse blir ett hinder för
barnens öfverlämnande i eder omvårdnad. De äro döpta
till vår religion.
</p>

<p>
Ett hastigt öfvergående uttryck af vrede och smärta
röjde i judens inre någonting, som kunde öfversättas
med: de hafva dödat mina barn, och nu vilja de röfva
ifrån mig mina barnabarn! Men han återtog kallt:
</p>

<p>
&mdash; Jag reklamerar icke barnen förrän de själfva
önska det.
</p>

<p>
&mdash; Och när de önska det &mdash; fortfor den beräknande
statsmannen, inom sig förtjust att äga ett sådant
band på penningefursten &mdash; när de önska det, skola
utan tvifvel de tjenster ni redan bevisat och än vidare
torde bevisa svenska regeringen göra denna beredd till
alla återtjenster.
</p>

<p>
&mdash; Skillnaden är den, ers nåd, genmälde juden, att
mina tjenster kosta penningar, då ni däremot icke begär
något för edra. Ni skall ej hafva slösat dem på en
otacksam. Ni själf står upphöjd öfver allt hvad jag
kan erbjuda, men hennes nåd, er gemål, har med edert
samtycke upptagit ett fattigt barn nästan från landsvägen
i sitt hus och varit för Hagar den huldaste beskyddarinna.
Förunna mig som en gunst att få till hennes nåd öfverlämna
ett obetydligt minne af hennes godhet mot min
dotterdotter!
</p>

<p>
Och han framdrog under sin långa, vida kaftan ett
etui af röd sammet med guldknäppen. En börs åt hvardera
af de två vittnena, en välsignande hand på Hagars
hufvud, och den vandrande juden var försvunnen i
gatornas mörker, förande med sig halmskrinet och dess
smycken, som gifvit anledning till detta oväntade besök
på julaftonen.
</p>

<p>
<a id="page-166" class="pagenum" title="166"></a>
&mdash; Thomson och Pape! sade presidenten till vittnena
i den kända ton, som ej tålde en motsägelse. &mdash;
Här är bibeln. Tu finger på bok, att ingen af eder må
utan min tillåtelse yppa hvad här i denna kväll blifvit
eder anförtrodt. Efter min död gäller eden i tio år.
</p>

<p>
De två tjenarne svuro. Hagar förmanades strängt
att bevara sin hemlighet.
</p>

<p>
Pape vägde börsen i sin hand, såg på handsekreteraren
Thomson och frågade, när deras herre gått,
hvad Thomson ämnade göra med sin sportel.
</p>

<p>
&mdash; En glad jul, en ny värja och en ny käresta,
hviskade Thomson, rädd att väggarna hade öron.
</p>

<p>
&mdash; Förr i världen måtte skomakarne haft godt om
pengar. Och denne långbente karlen skall Hagar ärfva!
Strunt, bara kattguld. Det lönar visst mödan att svära
på sådant. Men det ringer till aftonvarden.
</p>

<p>
Familjen Kurck satt återförenad vid bordet en
timme efter det annars så strängt iakttagna rätta klockslaget.
Juden blef ett rikt ämne för samtal med låg
röst inom familjen. Hagar en judes dotterdotter! Och
intet spår af hennes far! Hvad skulle man tänka om
en sådan förbindelse? Hvilken börd, stackars barn! Men
arfvet, arfvet? Var denne jude så rik? Huru mycket
antog man att han ägde?
</p>

<p>
&mdash; Rikskanslern förmodar, att juden utan betänkande
kan köpa hela Sveriges rike med städer, hamnar,
egendomar och slott, hviskade presidenten åt sina närmaste,
ty han ville icke, att Hagar, som satt vid motsatta
ändan af bordet, skulle förvridas i hufvudet af
sådana utsikter.
</p>

<p>
Förvåning och häpnad. Allas blickar sökte den
oförmodade arftagerskan, som af uppträdet med juden
endast erfor känslor af fruktan och nedslagenhet. Hvad
<a id="page-167" class="pagenum" title="167"></a>
var en drottnings present mot en sådan julgåfva! Unge
herr Knut kände sin forna vänskap vakna, och herr
Gustaf fann ingen anledning att låta sin bortsomna.
</p>

<p>
Presidenten Kurck bar i sin bröstficka någonting,
som han ej kunnat vägra emottaga, men som sårade
hans stolthet. &mdash; Desse penningejudar tro sig kunna behandla
oss som jämlikar! &mdash; Han sparade judens gåfva,
tilldess att han senare på kvällen befann sig i enrum
med sin gemål.
</p>

<p>
&mdash; Sofi &mdash; sade han, framräckande etuiet &mdash; här
är en julgåfva från den vandrande juden äfven åt dig.
</p>

<p>
Fru Sofi De la Gardie kunde icke undertrycka ett
utrop af öfverraskning. Det var en <em>collier</em>, ett halsband
i guld af det utsöktaste arbete, rikt besatt med ädelstenar
af olika storlek och i midten en stor, glänsande
smaragd af sällsynt skönhet. Få furstliga personer kunde
berömma sig af att äga ett sådant smycke. Presidentens
erfarna öga uppskattade smaragden ensam till ett värde
af 30,000 daler.
</p>

<p>
&mdash; Men detta kan jag ej bära, det är ju för en
drottning! utropade mottagarinnan, i det hon lät smycket
i hennes hand kasta blixtar i ljusskenet.
</p>

<p>
&mdash; Ja &mdash; skämtade hennes gemål &mdash; vore du icke
en furstlig persons vederlike, skulle jag förstå dina betänkligheter,
ty rådet är betänkt på att utfärda en ny
förordning mot skadeligt öfverflöd. Men hvad kan man
ej tilltro Hagar? Hon är född under ett gökträd och
guddotter till en fé. Jag önskar, att våra töser hade
en sådan gudmor.
</p>

<p>
&mdash; Jag förstår icke ... colliern ...
</p>

<p>
&mdash; Medgif, att det är en fésaga. En okänd tiggerska
dör någonstädes i ödemarken och efterlämnar två de
konstrikaste klenoder jag någonsin sett. Två öfvergifna
<a id="page-168" class="pagenum" title="168"></a>
barn komma till världen i det uslaste kyffe och befinnas
vara arftagare till den rikaste man i Europa och alla
de fem världsdelarna. Riksrådet Kurck med gemål
upptaga en trasunge i sitt hus, och trasungen betalar
deras omvårdnad med juveler. Du kan bära smycket,
Sofi, det är rättfånget gods, men det är öfverflödigt att
man känner dess ursprung. Har du märkt, att Gustaf
gör Hagar sin kur?
</p>

<p>
&mdash; Tyvärr. Gustaf blir ingen statsman; han kan
ej dölja en flik af sitt hjärtelag. Hans böjelse är så
ärligt pojkaktig, att han kan kompromettera sig för
betjeningen.
</p>

<p>
&mdash; Du lugnar mig. Jag befarade, att det var en
af dessa flyktiga ungdomsdårskaper, som sätta en
lika dåraktig flickas välfärd på spel, och jag tål intet
gyckel med Hagar. En allvarsam böjelse är något
annat. Vi skola tänka därpå, Sofi. Den dag torde
komma, när furstar täfla om denna nu så ringaktade
flickas hand.
</p>

<p>
&mdash; Hennes börd! Hennes namn!
</p>

<p>
&mdash; <em>Découverte d&rsquo;Amérique!</em> Hennes far är okänd
och sannolikt död för längesedan. Man tillverkar en
far, såsom man uppritar ett stamträd och adlar ett
namn. Det kostar icke en hundradedel af flickans arf.
Skada, att drottningen har två år till myndig ålder.
Hagar står för ögonblicket i gunst, men huru länge, det
är en annan fråga.
</p>

<p>
&mdash; En jude!
</p>

<p>
&mdash; Jag kan bevittna, att flickan är döpt. Det svåraste
blir att besegra den gamle ockrarens halsstarrighet
i denna punkt. Hjälper ej annat, må han få pojken,
och vi behålla flickan. Det är sant, att han i sådant
fall gifver pojken brorslotten, och Hagar får nöja sig
<a id="page-169" class="pagenum" title="169"></a>
med en furstlig hemgift. Men jag är ense med dig, att
trosbekännelsen är det första villkoret för en förbindelse
med vårt hus.
</p>

<p>
&mdash; Hvilket hasardspel! suckade Sofi De la Gardie.
</p>

<p>
&mdash; Det är kärleken som spelar hasard; man
skall låta klokheten blanda tärningarna, svarade statsmannen.
</p>

<h3 class="chapter" id="chapter-1-15">
<a id="page-170" class="pagenum" title="170"></a>
15. Köpare och säljare.
</h3>

<div class="motto">
<p class="motto">
Du skall aldrig draga ett svärd mer.
</p>

</div>

<p class="first">
<span class="firstchar">T</span>vå långa veckor efter slottsbranden låg Urban Niemand,
sväfvande mellan lif och död, i sjukstugan
på Norrmalm. Brännskadorna läktes, men en lunginflammation
hotade att sluta hans unga dagar. Han
låg öfvergifven och glömd: drottningen, nyss så nådig
mot honom, var upptagen af det furstliga bilägret och
resan till Upsala. Hagar besökte ett par gånger sin
bror och tröstade sig, på sin ålders lätta sätt, med
hoppet att han snart skulle blifva frisk. Fältläkaren
kom en gång om dagen, rynkade ögonbrynen och befallde
åderlåtning, tilldess att de blodlösa pulsarna icke hade
något mer att gifva. Vaktkarlen trampade ut och in
med klampande träskor, tre eller fyra sjuka hostade i
samma rum, medan två andra lågo utsträckta på magen
och rafflade med tärningar. Hundar slogos på gården,
vindsluckorna knarrade för blåsten, ett kallt drag banade
sig väg genom de otäta fönsterspringorna. En sjukstuga
på drottning Kristinas tid liknade våra dagars fint fernissade,
välskurade, luftiga sjukhus ungefär som en
bondes stallspilta liknar en marmorkrubba. Allt var
tillkommet likasom på försök och var dock ett framsteg
<a id="page-171" class="pagenum" title="171"></a>
i jämförelse med intet; bekvämligheterna ytterst primitiva,
luften beräknad för lungor och stillheten för nerver,
hvilka kunna fördraga allt. »Hvit kalf och rö, vill han
ej lefva, får han dö.» Breitenfelds tält var ett lusthus
mot denna sjukstuga. Hellre hade Urban Niemand än
en gång velat utsätta sin arm för sågen.
</p>

<p>
Det var dock en seg lifskraft i denne skenbart så
klene pilt. Efter hand började lungorna återtaga sin
normala verksamhet, brandsåren voro alla läkta, ingenting
tycktes hindra ett snart återställande. Men fyra veckor
efter branden kom oförväntadt en ny fara. Ögonen
hade tagit skada af elden, och lunglidandet kastade sig
på dessa angripna nerver, såsom dess nyckfulla art ej
sällan är.
</p>

<p>
&mdash; Hvad? Ser sergeanten mig icke? frågade en
morgon fältskärn, som nu i läkarens ställe skötte konvalescenterne.
</p>

<p>
&mdash; Nej, sade gossen.
</p>

<p>
Läkaren tillkallades, undersökte ögonen och förklarade,
att allt skulle blifva bra med blyvatten. När
detta ej hjälpte, pålades kospillning, därefter svingalla.
Därefter inhälldes brännvin i ögonen, och när de endast
förvärrades, ingneds alun. Nu hade ögonläkarekonsten
uppnått den tidens yttersta gräns. Domen lydde: synen
förlorad, intet att göra.
</p>

<p>
Vara sexton år, uppfylld af lefnadsmod, törstande
efter bragder, i gunst hos en fältmarskalk, i gunst hos
en drottning, viss om segrar, framgång, ära, och vara
blind! Det var icke möjligt.
</p>

<p>
Den gudfruktige gamle fältskärn klappade patienten
medlidsamt på axeln och upprepade:
</p>

<p>
&mdash; Kan icke hjälpa&rsquo;t, det är en slät julklapp. Sergeanten
är blind. Bed till vår herre och frälsare, som
<a id="page-172" class="pagenum" title="172"></a>
föddes i denna natten, att han öppnar förlåten, han som
kan det!
</p>

<p>
Urban Niemand reste sig upp i vredesmod för att
slå den eländige, som vågade döma honom till lifstids
mörker. Han slog i den toma luften, sprang några steg,
snafvade mot en säng och hörde en vresig röst fråga:
»Hvad har du här att beställa?»
</p>

<p>
Det var slut med Urban Niemands kurage. Han
trefvade tillbaka till sin säng, kastade sig på halmen och
snyftade högt.
</p>

<p>
Röster hördes, steg bullrade. Ville någon tala till
honom, kanske beklaga honom? Han vände sig bort
för att icke svara. Hvad angingo honom människorna?
Ingen kunde hjälpa honom, alla hade öfvergifvit honom.
Och Gud, som han hört omtalas, hvem var Gud? Han
trodde sig förstå det en gång, när öfverste Gordon läste
bibeln för honom, men det var så längesedan; han
mindes så litet. Kamraterne i fältlägret brukade säga,
att Gud var nog bra, när han gaf seger och godt byte,
men icke var han alltid att lita på. Hvad skulle denne
Gud bekymra sig om en stackars blind? Snarare då
den underliga stjärnan, som Urban ej kunde förgäta.
Men henne skulle han aldrig mera se, och hon skulle
aldrig mera se honom ...
</p>

<p>
Dagen gick. På kvällen inbars en julgran. Nya
steg närmade sig den blinde, men denna gång varsamt;
inga stampande klackar; tysta, mjuka skosulor. Någon
satt på kanten af sängen. En sval hand med många
rynkor fattade hans.
</p>

<p>
&mdash; Urban Niemand &mdash; sade en röst högt öfver
hans hufvud på böhmisk tyska &mdash; har du läst om
Tobias?
</p>

<p>
Intet svar.
</p>

<p>
<a id="page-173" class="pagenum" title="173"></a>
&mdash; Tobie fader var blind i åtta år och fick af
Herren sin syn tillbaka. Menar du, att Herrens arm
sedan dess är förkortad? Tro på Hans makt, och du
skall återfå synen!
</p>

<p>
Urban tyckte sig hafva hört denna röst, som talade
ord af förhoppning. Han vände sig mot den talande.
</p>

<p>
&mdash; Känner du mig? Jag är Ruben Zevi, din morfader,
som har dig kär och från hvilken du rymde till
kriget. Min son, hvarför svek du mig?
</p>

<p>
&mdash; Joas gaf mig en häst; jag trodde, att ni befallt
honom det. Förlåt mig, om det var mot eder vilja!
snyftade gossen. &mdash; Han var nu i sitt veka lynne och
kände ett oemotståndligt behof af kärlek, af tröst.
</p>

<p>
&mdash; Joas gaf dig en häst? Jag förstår ... Ben af
mina ben och blod af mitt blod, jag förlåter dig allt,
till och med otack, endast du åter vill vara min son.
Hör mig nu, Urban Niemand, ty det är en faders ord
till en lättsinnig son, och betänk hvad jag säger dig.
Min Gud och din Gud har skickat dig en olycka, som
ingen i detta landet kan bota. Och vet, han har skickat
dig henne för att rycka dig bort från gojims styggelser
och återföra dig till ditt folk. Jag är gammal vorden,
och se, jag har kommit så långa vägar i mörker och
köld, öfver haf och land, för att uppsöka dig och din
syster. Hon är än till en tid fången i Moabs snaror.
Herren förlosse henne från jägarens pil! Men dig, min
son, vill jag återföra till ditt folk. I dig skall Rubens
släkte återupplefva, och du skall vara min högra hand,
såsom din syster skall blifva mitt vänstra hjärta. Vill
du följa mig?
</p>

<p>
&mdash; Jag är soldat, fader Ruben, jag är dragon. Jag
kan intet annat, jag vill intet annat. Fältmarskalken har
utnämnt mig till sergeant ...
</p>

<p>
<a id="page-174" class="pagenum" title="174"></a>
&mdash; En blind soldat! Hvad gör fältmarskalken med
blinda dragoner?
</p>

<p>
&mdash; Ingenting, ingenting, suckade gossen. Sitta till
häst och vara blind! Höra kommandot: hugg in! ...
Höra trumpeterna smattra, hästarna gnägga, lansarna
knaka, huggvärjorna korsa hvarandra och vara blind,
blind! &mdash; Nya snyftningar kväfde hans röst.
</p>

<p>
&mdash; Och om du får din syn tillbaka, vill du då
afsvärja kriget och blifva min Ben-Jamin, såsom du härintills
varit min son Ben-Oni?
</p>

<p>
&mdash; Om jag återfår synen, sadlar jag i blinken min
häst, rider till fältmarskalken och rapporterar: Excellens,
Urban Niemand är tillbaka i tjensten!
</p>

<p>
&mdash; Ligg då där som en onyttig krympling, jag kan
ej hjälpa dig! utbrast juden med en vrede, som var
uppriktig endast till hälften.
</p>

<p>
&mdash; Nej, hjälp mig, hjälp mig, käre fader Ruben!
Jag skall göra allt hvad ni vill. Jag skall taga afsked,
när vi få fred; jag skall rykta edra hästar, jag skall
vara er sämste stalldräng, men låt mig tjena, medan vi
ännu ha krig!
</p>

<p>
&mdash; Om jag tror dig och hjälper dig till din syn,
skall du åter svika mig, såsom du svek mig i Regensburg.
Hvad skall jag göra med en sådan vindflöjel?
Men ... det finns ett medel. Du skall få din syn, du
skall få rida, när du behagar, men du skall aldrig draga
ett svärd mer, ty den stund du det gör, skall Herren
förlama din högra arm.
</p>

<p>
&mdash; Min högra arm? &mdash; Och Urban tänkte på den
fruktansvärda sågen vid Breitenfeld.
</p>

<p>
&mdash; Herren hjälper ingen, som ej vill hjälpas. Vill
du följa mig, med villkor att aldrig mer draga ett svärd
i hedningarnes krig?
</p>

<p>
<a id="page-175" class="pagenum" title="175"></a>
&mdash; Ja, sade den olycklige blinde, efter en hård
strid med sig själf. Hans hemliga tanke var: kommer
dag, kommer råd.
</p>

<p>
&mdash; Är du ock stark nog att i denna årstid företaga
en resa till Göteborg och därifrån öfver hafvet till
Holland?
</p>

<p>
&mdash; Ja, fader. Men först måste jag uträtta generalmajor
Slanges order i Finland.
</p>

<p>
&mdash; Det kan du icke. Berätta mig allt, och jag
skall besörja en annan budbärare.
</p>

<p>
Urban redogjorde för uppdraget.
</p>

<p>
&mdash; Godt. Du reser med mig. Läkaren ser en obotlig
patient med nöje resa. Vet du väl, att det i kväll är
de kristnes julafton?
</p>

<p>
&mdash; I fältlägret vet man så litet om jul.
</p>

<p>
&mdash; Jag kommer från Hagar. Känner du denna nål?
</p>

<p>
Den blinde öfverfor med fingrarna silfverliljan, som
juden räckte honom. Det var hans nål, och likväl bar
han sin nål instucken under liftröjan. Juden jämförde
noggrant de båda liljorna och syntes tillfredsställd.
</p>

<p>
&mdash; Urban Niemand, gör dig beredd att följa mig i
morgon bittida klockan fyra!
</p>

<p class="tb">
*
</p>

<p class="noindent">
Andra dag jul efter gudstjenstens slut lät drottningen
kalla till sig presidenten Kurck och meddelade honom
Knut Lilliehööks rapport. Presidenten fann saken påkalla
ett urtima ting i Karis, där alla vittnen skulle förhöras
på ed och till protokoll inför häradsrätten. Stränga
efterspaningar borde anställas efter de två förrädiske
tjenarne, såframt desse ännu lefde och befunne sig inom
riket. Drottningens förmodan vore sannolik, att den
<a id="page-176" class="pagenum" title="176"></a>
sjuka kvinnan blifvit utkastad ur släden på landsvägen,
hvarefter tjenarne med det röfvade godset flytt till Ryssland.
Det återstod att förklara hvarför kvinnan, som
troddes vara rik och förnäm, hade kommit till torpet i
fattiga kläder. Detta, äfvensom tjenarnes signalement
och ett senare hågkommet märke på den dödas arm,
borde utredas af vittnesmålen.
</p>

<p>
&mdash; Och är till att märka &mdash; fortfor Kurck &mdash; att
jag i denna saken förnummit ett beaktansvärdt item af
bankiren Ruben Zevi, som folket tror vara den vandrande
juden. Zevi har låtit, mot kaution, hitföra från Åbo de
kostbara klenoder, som den döda kvinnan bar hos sig,
och inför vittnen betygat, att dessa klenoder tillhört hans
dotter Ruth. Han har, likaledes för vittnen, förklarat
Urban Niemand och Hagar Ring vara hans rätta dotterbarn,
de där vore närmast att honom ärfva. Men om
barnens fader, eller om dessa varit af äkta börd, har han
ingenting velat bekänna.
</p>

<p>
&mdash; Han <em>måste</em> bekänna, herr riksråd, han <em>måste</em>.
</p>

<p>
&mdash; Det faller sig något betänkeligt att därtill nödga
en man som Zevi. Fast bättre vore att därtill förmå
honom med fog och lämpa. Om min nådiga fröken
täcktes förunna honom en audiens ... Men det torde ske
snart, ty han lämnar i dagarna Stockholm. Hans bostad
är vagnmakaren Lundins gård på Söder.
</p>

<p>
Drottningen ringde och gaf befallning att genast afhämta
juden till slottet.
</p>

<p>
Medan man väntade, fortfor rådplägningen.
</p>

<p>
&mdash; Min nådiga fröken &mdash; återtog Kurck &mdash; har
täckts infordra mitt underdåniga råd som lagfaren. Men
detta intrasslade ärendet har, som ofta timar, två sidor.
En domare anställer laga rannsakning och är därtill förpligtad,
antingen han lyckas eller misslyckas att utreda
<a id="page-177" class="pagenum" title="177"></a>
härfvan. En statsman frågar sig hvad där klokast
och nyttigast är. Jag håller så för, att i bästa fall
en missgärning kan bestraffas och barnen komma till
sin rätt, men därtill är ringa utsikt. Fastmer är att
förutse en långvarig process, där oväntade upptäckter
kunna stöta förnäma släkter för hufvudet och brouillera
riket med en så mäktig man som Ruben Zevi. Står
så en annan utväg att pröfva, nämligen att lägga denna
saken alldeles ned, så länge den ännu tyst är, och, om
min nådiga fröken för godt finner, försörja barnen.
</p>

<p>
&mdash; Sade ni inte, att juden vill erkänna dem för
sina?
</p>

<p>
&mdash; Visserligen. Men därunder förstås, att de blifva
judar.
</p>

<p>
Kristina brusade upp på sitt häftiga sätt.
</p>

<p>
&mdash; Blifva judar? Affalla från sin kristna tro? Inte
om han bjöde ett konungarike!
</p>

<p>
&mdash; Det är ock min underdåniga mening. Men som
Ruben Zevi i denna frågan lärer befinnas nog halsstyf,
skall man hålla där hårdt på i början och, där ingen
annan utväg är, låta honom få pilten. Flickan förblifver
i Sverige vid sin tro.
</p>

<p>
&mdash; Hvad? Juden skulle köpa och vi skulle sälja
Urban Niemand för hans systers hemgift! Sälja en
själ för att bärga en annan! Och detta vågar en
Sveriges kronas rådgifvare säga till mig, som är kristen
och svenska kyrkans öfverhufvud! Vet ni väl, herr
Jöns, att i min farfars och Upsala mötes tid hade ett
sådant ord i rådkammaren kunnat kosta ett riksråd
hufvudet?
</p>

<p>
&mdash; Nådig fröken täckes bemärka, att jag säger
detta för nödfall, fortsatte Kurck orädd. Vi kunna ej
stänga Urban Niemand i en bur, om han själf vill fresta
<a id="page-178" class="pagenum" title="178"></a>
sin lycka, men vill han det inte, står han i skydd af
Sveriges lag.
</p>

<p>
&mdash; Jag står fast vid ting och rannsakning, genmälde
Kristina i afgörande ton. &mdash; Jag vill veta hvem
som kastat en sjuk kvinna på landsvägen, om den karlen
ock sutte i rikets råd. Brouillera oss med juden? Äro
vi så platt vanmäktige, att vi inte töras taga en jude
vid öronen? Han skall bekänna allt och förtiga intet.
Har han pengar, så ha vi tumskrufvar. Jag har satt
mig i sinnet, att Hagar skall få ett namn.
</p>

<p>
&mdash; Vore det icke bättre, att nådig fröken gaf henne
ett namn, än att där yppar sig något otillbörligt om
hennes börd? Ett ärligt namn skulle trygga henne mot
judens anslag.
</p>

<p>
&mdash; Och detta säger ni mig, herr riksråd! Gör mig
myndig till nyåret, och jag skall adla Jean Holm, om det
gör er ett nöje. Vi ha för tjockt adeligt blod här i
riket; det torde behöfva spädas ut.
</p>

<p>
&mdash; Riket skulle med hugnad förnimma, om en
drottning med så högt förstånd och så stora naturgåfvor
täcktes snarligen öfvertaga dess styrelse, anmärkte försiktigt
Kurck, som väl tillhörde det tjocka blodet och
höll på dess företräden, men i hemlighet motarbetade
Oxenstjernornas öfvermakt.
</p>

<p>
Kristina skrattade.
</p>

<p>
&mdash; Riksrådet skall ock få nog af mig, hvad det
lider. Men hvar dröjer juden?
</p>

<p>
Kammartjenaren återvände med budskapet att den
vandrande juden lämnat Stockholm julmorgonen klockan
fyra, åtföljd af sina tjenare och sergeant Niemand.
Slutet af budskapet kom Kristina att glömma dess början.
</p>

<p>
&mdash; Niemand? Och utan min tillåtelse? Skicka efter
honom en kurir med befallning att återvända! Är
<a id="page-179" class="pagenum" title="179"></a>
pojken förryckt? Rymma i det ögonblick jag ville förskaffa
honom en officersfullmakt! Nej ... skicka inte
efter honom! Han är en landslöpare; han må bli
jude.
</p>

<p>
&mdash; Han har gått mitt underdåniga råd i förväg.
Hvad är min nådiga frökens befallning om rannsakningen
i Karis?
</p>

<p>
&mdash; Urtima ting, herr riksråd. Urtima ting.
</p>

<h3 class="chapter" id="chapter-1-16">
<a id="page-180" class="pagenum" title="180"></a>
16. Furstinnan Radzivil.
</h3>

<div class="motto">
<p class="motto">
Jag vill hellre bedragas, än förakta
människor.
</p>

</div>

<p class="first">
<span class="firstchar">B</span>örjan af året 1643 var en tid af ovisshet. Kriget
fortfor, ingen blef slagen till marken, ingen vann.
Svältande härar drogo fram och åter genom sköflade
länder. Torstenson låg förlamad af gikt. Sveriges grannsämja
med Danmark löpte fara att drunkna i Öresund.
Öfverallt misstro, bakhåll, förställning, hemliga ränker.
Vintern var ostadig, rik på naturfenomener, skrämskott
och förebud. I Tyskland regnade blod, i Sverige och
Finland jagade en eldkula den andra genom nattens öde
luft och uppskrämde vidskepelsen. Härar stredo i
luften; man hörde underliga ljud ur jordens innandöme.
Öfverallt steg en suck ur tidens andfådda bröst: fred,
fred! Men ingen ände syntes på kriget. Ryttaren på
den röda hästen fortfor att rida med lösa tyglar. Framåt,
beständigt framåt öfver brinnande städer och bloddrypande
fält ... Ännu var långt till tidernas ände.
</p>

<p>
Ett rykte gick ut i början på året, att fredsunderhandlarne
skulle sammanträda i Hamburg. År 1641
hade man börjat tala därom. I Juli 1643 kom kejsarens
ombud, i November Venedigs och Sveriges ena, i Mars
1644 Frankrikes ombud och Sveriges andra, i November
<a id="page-181" class="pagenum" title="181"></a>
1645 kejsarens andra ombud. Så god tid hade man.
Det var som i sjukstugorna: ville ej folken lefva, där
de lågo i sitt blod, så fingo de dö. Och när dessa
sändebud ändtligen sammankommit, tvistade de i långa
månader om fullmakter, rang och titlar. Hvem skulle
sitta i högsätet? Hvem skulle kallas excellens?
</p>

<p>
Den ene kuriren efter den andre anlände till Stockholm
nattetid och afsteg vid rikskanslerns massiva, med
Oxenstjernska vapnet prunkande port. Något var i
görningen, man visste ej hvad. En polsk ädling, en
furst Radzivil, uppträdde i Stockholm med svit. Polske
ädlingar voro nu lika rare i Sverige, som man under
Sigismunds tider fått nog af dem. Konung Uladislaus,
som höll på sin arfsrätt till svenska kronan, erkände
ingen drottning Kristina. Furst Radzivil väckte i början
uppseende. Hvarför kom han? Väl icke blott att betyga
sin vördnad för den unga drottningen? Man antog
honom vara en nära frände, måhända en son, till den
mäktige lithauiske fursten af samma namn. Detta ärelystna
furstehus ville törhända vid nästa konungaval utsträcka
sin hand efter polska kronan?
</p>

<p>
Rikskanslern hade sina skäl att smickra lithauerne,
men viktigare skäl att icke stöta den polske konungen.
Fursten fick icke mottagas officielt: honom skulle bevisas
all heder, men enskildt. Han skulle mottagas enskildt af
drottningen, enskildt af rikskanslern. Riksrådet Gyllenhjelm
skulle lika enskildt inbjuda honom till Karlberg.
</p>

<p>
Då kom en knut på tråden. Radzivil medförde sin
furstinna: där han mottogs eller inbjöds, måste äfven
hon mottagas och inbjudas. Hvilken ceremoni skulle
därvid iakttagas? Hvilken rang skulle tillmätas furstinnan
i bredd med riksfruarna? Hvem skulle gå förut, hvem
efter? Hvem skulle sitta högre eller lägre vid bordet?
<a id="page-182" class="pagenum" title="182"></a>
Hvem skulle serveras förr och hvem senare? Icke
kunde riksrådinnorna afstå sitt företräde. Sutto de icke
officielt öfver alla andra furstinnor än drottningens
syskonebarn? Och de skulle förnedra sig att sitta lägre
än en liten polsk dussinfurstinna! Omöjligt. Detta var
solklart, men skulle den polska gästen vara belåten med
andra rangen?
</p>

<p>
Veckor förgingo under dessa bekymmersamma öfverläggningar.
Aldrig hade sjuttonde seklet så god tid,
som när det vände ut och in på en etikettsfråga. Det
furstliga paret var tvunget att roa sig själf, än med
ridter och utfärder, än med aftoncirklar hemma hos sig,
där man snart såg det skum församlas, som ett hof och
en hufvudstad öfverallt stänka omkring sig.
</p>

<p>
De furstliga aktierna begynte småningom falla.
Underliga rykten kommo i omlopp. Man hviskade om
en spelbank, om höga summor och tärningar. Furstinnan
var vacker och ville vara ung. Ja, hvad blef man
icke med smink och löshår? Var hon icke äldre än sin
man? Hade hon ej öfverskridit sina fyrtio? Och hvarför
bortlade hon aldrig sina mörkgröna handskar? Tvättade
hon sig aldrig om händerna? Vänsterhändt var hon
därtill, men liflig, glad och i synnerhet fri, mycket fri.
Hon kunde dricka och svära i kapp med gamle öfverstar.
Hon tog hvilken kavaljer som helst under armen, pratade
tok och knäppte honom, när hon var i sitt bästa
lynne, på näsan. Man hade sett henne med egen hand
piska upp sina hejdukar. Portvakten försäkrade, att
hennes durchlaucht en afton i trappgången egenhändigt
undfägnat hans durchlaucht med en vänsterhändt kindpust.
Två unge adelsmän, Nils Dufva och Jakob
Lindtze, råkade i delo om denna frisinnade fru. Den
ene hade kallat henne en gratie, den andre en furie:
<a id="page-183" class="pagenum" title="183"></a>
hvad behöfdes mer för att ränna värjorna genom hvarandra?
</p>

<p>
Tio år senare hade sådana upptåg sannolikt funnit
mera undseende vid Kristinas hof, men nu voro de före
sin tid. Drottningen vägrade mottaga furstinnan Radzivil,
riksfruarna drogo den redan till hälften räckta handen
tillbaka. Fursten beklagades som en man under toffeln,
furstinnan tycktes blifva allt mindre nogräknad.
</p>

<p>
&mdash; Bor inte den polska pigan någonstädes vid Danviken?
frågade Kristina en dag, när hon återvände från
en ridtur med svit af kavaljerer och hofjungfrur, bland
hvilka nu äfven Hagar Ring medföljde.
</p>

<p>
&mdash; Hon bor i Mörnerska huset, nådig fröken.
</p>

<p>
&mdash; Nå, Wrangel, har ni också fått tryne och klöfvar
af denna Circe? Har ni duellerat <em>med</em> henne eller <em>för</em>
henne?
</p>

<p>
&mdash; Hvarken med eller för henne, nådig fröken.
</p>

<p>
&mdash; Men tömt ett halft dussin bägare spanskt vin
till hennes ära, ej sant? Neka inte; ni rodnar ju som
en Vingåkerstös. Ser du, Ebba, man kan ännu rodna
i Sverige, det kan man inte i Polen. Wrangel, ni är en
patriot, jag hade ej trott er därom. Ni måste lära mig
er oskyldiga konst. Det är så rörande att se damer af
börd dricka vin som suggor. Vi måste införa det bruket
i Sverige. Ja, för herrarne är det öfverflödigt. Edra
libationer åt Bacchus skulle på ett år fylla Mälaren intill
bräddarna. Men för damerna ... Jag har alltid beundrat
Hekate, Tisifone och Megära.
</p>

<p>
Likasom hade dessa illa beryktade damer från
underjorden hört kallelsen, visade sig på den breda nya
Norrtullsvägen en annan mötande ryttareskara. Det var
den polska furstinnan i rikt med pärlor besatt riddräkt
af röd sammet och fladdrande röd plym i baretten,
<a id="page-184" class="pagenum" title="184"></a>
en kammartärna, sex unga svenska herrar och sex
hejdukar i de lithauiske ulanernes pittoreska uniform.
De sex herrarne droppade skyndsamt bort på en sidogata,
när de igenkände kungliga svenska kronan på de
mötandes schabrak, men furstinnan med eskorten höll
vördnadsfullt stilla vid sidan af vägen för att låta drottningen
passera förbi.
</p>

<p>
&mdash; Wrangel &mdash; sade Kristina till sin uppvaktande
kammarjunkare &mdash; ni har så ofta skrutit öfver edra väl
inridna hästar. Låt dem nu defilera ... nej, det skall
misslyckas ... håll stilla i led med fronten mot mig och
hästarnas svansar mot det polska packet!
</p>

<p>
Befallningen utfördes. Furstinnan Radzivil reste
sig i stigbygeln, gjorde en ceremoniös bugning och förde
handen till baretten med purpurplymen. Strax därpå
räckte hon handen åt sin stallmästare och hoppade ur
sadeln, påtagligen i afsikt att närma sig drottningen,
måhända begära en audiens ...
</p>

<p>
Var detta afsikten, så blef den besvarad på ett sätt,
som ej kunde missförstås och som icke lätt fann sitt
motstycke ens i dessa tider, när den mest cirklade
etikett så ofta kunde omväxla med grofheter. Drottningen
med sin kvinnliga svit red förbi tätt invid den
motsatta dikeskanten, utan att bevärdiga furstinnan med
en blick eller en vändning af hufvudet, under det att
Wrangel med sina ryttare, som upptogo midten af vägen,
vände hästarna mot det polska sällskapet på det vanvördiga
sätt, som blifvit honom anbefalldt. Fido fann
sig förbunden att likaledes på sitt sätt tolka sin herskarinnas
känslor.
</p>

<p>
&mdash; Jag har öfverträffat Ulysses; jag har tuktat den
vänsterhändta Circe med hennes mörkgröna handskar,
skrattade drottningen, när hon lämnat de så groft
<a id="page-185" class="pagenum" title="185"></a>
förolämpade bakom sig. &mdash; Medgif, Wrangel, att ni på ett
lysande sätt tackat den sköna damen för sist! Rodnar
ni inte nu, så förtviflar jag om er konst att imitera
Vingåkerstöserna. Blygs ni inte att på detta sätt behandla
en supsyster? Hvad skall hon tänka om de svenske
kavaljererne?
</p>

<p>
&mdash; Jag skall ha den äran att korsa en klinga för
eders majestäts höga nöje, svarade Wrangel, hvars
ridderlighet kände sig sårad af den roll han så motvilligt
blifvit ålagd att spela. &mdash; Är fursten en adelsman, skall
han i morgon bittida sända mig en utmaning. Endera
af oss torde blifva på platsen.
</p>

<p>
&mdash; Tror ni? Bör inte en furste, som mottager
kindpustar af sin gemål, vara tacksam för den lektion
ni gifvit henne? Duell, säger ni? Jag förbjuder er det.
Svara honom, att ni lydt mina befallningar. Han kan
kasta sin handske för mina fötter.
</p>

<p>
&mdash; Ja, det kan han, nådig fröken, och det skall
han troligen göra på slagfältet.
</p>

<p>
&mdash; Så, så, därom skola vi fråga vår frände Uladislaus ...
Såg du henne, Ebba? Det är möjligt, att hon
ännu var nykter klockan sex på eftermiddagen, ehuru
hon sällan lärer vara det efter åtta. Och hennes kavaljerer,
som så vigilant galopperade in på sidogatan! Du kände
dem? Säg mig ej deras namn! Jag skall kanske se
dem en dag vid hofvet, och jag vill inte förakta dem.
Där jag kan undvika det, vill jag hellre bedragas, än
förakta människor.
</p>

<p>
Ännu samma afton fick rikskanslern underrättelse
om hvad som timat på Norrtullsvägen. Klockan mellan
åtta och nio anmäldes han i slottet.
</p>

<p>
&mdash; Ers majestät &mdash; sade han, brukande titeln, såsom
han alltid gjorde i riksangelägenheter &mdash; det är en
<a id="page-186" class="pagenum" title="186"></a>
allvarsam sak. Fursten är en äfventyrare, som tjenat i
alla Europas härar och hitkommit för att söka en anställning
i svenska hären. Hans gemål är värd den
behandling hon nyss fått erfara, men ovärdig hvarje
uppmärksamhet af Sveriges drottning. Konung Uladislaus
söker sak med oss. Han skall intet annat vilja veta, än
att en hans undersåte blifvit förolämpad på Stockholms
gator, och detta af eders majestät personligen. Vi stå
till Danmark med handen på svärdfästet; ingenting kan
vara oss olägligare, än att nu få oss polacken på halsen.
Hur ha vi icke strukit denna jamande katt på ryggen
och matat honom med franskt namnam för att vi må
ostörda få slå juten i Öresund på hans breda tass. Nu
kommer detta skarn till furstinna och förleder eders
majestät till en dårskap, jag säger icke mot henne, men
mot polackens högfärd. Mellan hans hand och klingan
är aldrig långt. Vi måste soulagera Radzivil. Vi afskeda
Wrangel från hans hoftjenst och skicka honom, för hans
eget bästa, till Frankrike eller Tyskland.
</p>

<p>
&mdash; Inte med min vilja, genmälde Kristina, och
står till att hoppas, inte heller med rådets. Skulle Klas
Wrangel, som lydt min befallning, stå för detta till
svars? Ställ mig till ansvar; jag är därtill så villig
som saker.
</p>

<p>
&mdash; Och detta säger eders majestät till sin gamle
tjenare, som bättre än någon vet hvad han är sin drottning
skyldig! Jag säger eders majestät i enrum, att det
ej är på landsvägen man tuktar ett lastbart lefverne och
minst att en drottning må därtill låta sig ned. Men,
myndig eller omyndig, är eders majestäts helgade person
för mig och alla det samma som Sveriges rike. Att ställa
eders majestät i denna saken fram, det är att ställa
riket till ansvar.
</p>

<p>
<a id="page-187" class="pagenum" title="187"></a>
&mdash; Wrangel kan inte straffas. Föreslå något annat,
om det nödigt skall vara.
</p>

<p>
&mdash; Ännu har rådet makt att afskeda Wrangel, där
så nödigt är för rikets bästa. Men alldenstund ärendet
brådskar och jag ogärna vill företaga något, som är för
min drottning misshageligt, föreslår jag, att eders
majestät skickar Wrangel tidigt på morgonen till fursten
och furstinnan Radzivil med beklagande af det skedda
misstaget. Hästarna hade blifvit skrämda; man måste
betrygga ers majestäts fria passage på landsvägen.
</p>

<p>
Kristina kunde ej undertrycka ett smålöje.
</p>

<p>
&mdash; Blef också jag skrämd att rida vägen fram?
Jag kan sannerligen inte påtaga mig rollen af ett
oskäligt djur. Och därtill &mdash; här återtog hon den
höghetsmin, som aldrig förfelade sitt intryck på andra
än Oxenstjerna &mdash; därtill har jag ej förr af eder lärt
mig att ljuga. Skulle jag säga åt en man eller kvinna,
åt hvilken jag visat mitt förakt: förlåt mig, det var ett
misstag, det var hästarnas fel; jag hyser för er all möjlig
égard och beder om ursäkt för mina hästar!
</p>

<p>
&mdash; Om så är, återtog rikskanslern kallt, återstår
intet annat, än att jag sänder en kammarherre till fursten
och låter säga honom hvad min pligt är att säga. Jag
skall intet besvära med vidare frågor i detta ärendet och
önskar eders majestät en rolig godnatt.
</p>

<p>
Kristina tog en bok och sökte förgäfves glömma
detta förtretliga ämne. Vara drottning och icke få åtnjuta
den simplaste undersåtes rätt att visa sitt förakt
för hvad man anser föraktligt! Vara drottning och höra
en tjenare säga: ni har begått en dårskap, ni måste förödmjuka
er, ni måste straffa en oskyldig eller bedja den
ni föraktar om ursäkt! Och när drottningen säger: det
vill jag inte, svarar tjenaren: då gör jag det i ert namn.
<a id="page-188" class="pagenum" title="188"></a>
Nej ... absolut makt eller ingen. Engång med regeringens
tyglar i mina händer, vill jag se den djärfve,
som vågar säga till mig: du vill icke, men jag vill, och
jag gör det.
</p>

<p>
I dessa tankar stördes hon af ett utrop från Hagar
i rummet bredvid:
</p>

<p>
&mdash; Nådig fröken! Hvad går åt Fido?
</p>

<p>
Drottningens favorit, den spanska pudeln från
Ludvig XIII, numera en förtrogen äfven till Hagar,
vred sig i dödsryckningar på golfvet. Ende djurläkaren,
Anders Månsson Biever, efterskickades, men förmådde
ingenting uträtta. Fido hade inom en kvart timme slutat
sin hoftjenst i Sverige och sitt än icke sexåriga lif.
</p>

<p>
&mdash; Hvad är detta? frågade drottningen. Fido följde
mig på ridturen och var vid det bästa lynne.
</p>

<p>
Biever svarade:
</p>

<p>
&mdash; Han måste hafva öfverkommit något hastigt dödande
gift.
</p>

<p>
Gift? Och i de kungliga rummen? Detta måste
förklaras. Betjeningen utvisades. Man fruktade fru
Beatas mellankomst. Endast Biever, Ebba Sparre, Hagar
och Jean Holm invigdes i förtroendet.
</p>

<p>
Hagar erinrade sig, att hon vid hemkomsten funnit
på sitt bord en ask med franska bonbons i form af
hasselnötter. Gustaf Kurck hade stundom sändt henne
sådana; hon antog dem vara från honom och kastade en
bonbon åt Fido, utan att själf smaka på askens innehåll,
emedan hon satte föga värde på sötsaker.
</p>

<p>
Man granskade asken: den bar påskriften Hagar
Ring, stilen förvänd. Några af de öfverst liggande, halfmjuka
sockernötterna buro spår af nålstygn. Jean Holm
sändes till Schmidts apotek Lejonet, det bäst ansedda i
Stockholm, med sekret befallning att ofördröjligen undersöka
<a id="page-189" class="pagenum" title="189"></a>
askens innehåll. Man sade sig hafva prickat nötterna
för att förvissa sig om där var något giftigt i en flaska,
funnen i ett skåp sedan Carl IX:s tid.
</p>

<p>
Tidigt påföljande morgon anlände svaret. Det var
skrämmande. De prickade sockernötterna befunnos alla
förgiftade, resten oskadlig. Apoteket Lejonets katt hade
matats med en och dött inom tjugu minuter. Giftets
beskaffenhet kunde ej utrönas, men förmenades vara
aqua tofana, som har hvarken lukt eller smak och mot
hvilket intet motgift finnes.
</p>

<p>
Hvem gällde detta försåt, och af hvem var det anstiftadt?
Allt berodde på att tillsvidare hålla saken
hemlig. Hvem kunde bevaka hundars glupskhet? Fido
hade olyckligtvis råkat öfverkomma råttkakor i någon af
källrarna. Det var en ledsamhet, ingenting vidare. Betjeningens
tassel nedtystades, likväl ej utan att obestämda
rykten spridt sig i staden.
</p>

<p>
När man tycktes ha glömt den olycklige Fido,
frågade Hagar likgiltigt hvem som burit till henne en
ask, medan hon var borta på ridturen. Man svarade: en
lärgosse från sockerbagaren Stundzli. Hagar gick obemärkt
till Stundzli och köpte en ask af samma innehåll
som gårdagens present.
</p>

<p>
&mdash; Edra nötter äro förträffliga. Hvem sände mig
asken i går?
</p>

<p>
&mdash; En förnäm fru.
</p>

<p>
&mdash; Förmodligen riksrådinnan Kurck?
</p>

<p>
&mdash; Nej, en främmande, som talade tyska.
</p>

<p>
&mdash; Beskrif hennes utseende, att jag må veta hvem
jag skall tacka!
</p>

<p>
&mdash; En lång förnäm fru i röd riddräkt, besatt med
pärlor, och en röd plym i hatten.
</p>

<p>
&mdash; Mörkgröna handskar?
</p>

<p>
<a id="page-190" class="pagenum" title="190"></a>
&mdash; Ja. Och vänsterhändt.
</p>

<p>
&mdash; Det var öfverstinnan Berendz. Hon smakade på
edra nötter?
</p>

<p>
&mdash; Vet icke. Hon petade i dem med en nål och
gaf gossen en silfverdaler, med befallning att föra asken
till slottet.
</p>

<p>
&mdash; Tack. Jag gissade strax, att det var fru Berendz.
</p>

<p>
Med detta signalement återkom Hagar. Det kunde
ej misstydas. Drottningens vrede från i går upplågade.
Hvilken nedrighet! Denna polska piga var mera Hekate,
än man kunnat förmoda. Hvilket motiv hade hon att
stå efter Hagars lif? Det kunde ej gälla en så obetydlig
person; anslaget syftade högre upp. Men hvilken enfald
i detta anslag, som ju strax måste återfalla på sitt upphof!
Så oskickligt handlar endast en nybörjarinna i giftblandningskonsten
eller en som redan i förväg betryggat
sin säkerhet.
</p>

<p>
Innan Kristina ännu fattat ett beslut, anlände kammarherren
Svante Sparre med budskap från rikskanslern.
Sparre hade fått befallning att framföra drottningens
ursäkt till fursten och furstinnan Radzivil, men funnit dem
redan embarkerade på ett afgående skepp till Wismar,
och hejdukarne hade brådt att föra deras bagage ombord.
Det befarade politiska ovädret hade upplöst sig i en
hastig flykt.
</p>

<p>
&mdash; Hvad tror Sparre? frågade Kristina gäckande,
med en blick på Ebba. &mdash; Skola vi låta häkta de två
rymmarne vid Vaxholmen eller vid Furusund?
</p>

<p>
&mdash; Jag förstår ej ers majestät.
</p>

<p>
&mdash; Å, Sparre förstår ganska väl. De bärga sin
svenska spelvinst i godt förvar och lämna förmodligen
sina räkningar obetalda. Skada på vinåtgången; kronan
lider förlust på Stockholms tullar.
</p>

<p>
<a id="page-191" class="pagenum" title="191"></a>
Samma dag på aftonen sade drottningen till Hagar:
</p>

<p>
&mdash; Jag har något att tacka dig för; du har befriat
mig från en misstanke. Tror du, såsom jag i början
inbillade mig, att den polska furiens anslag var riktadt
högre upp, än till en liten bokstäderska i ett visst
bibliotek?
</p>

<p>
&mdash; Ja, nådig fröken. Denna förskräckliga tanke har
icke lämnat mig någon ro.
</p>

<p>
&mdash; Var lugn, Hagarille! Det gäller inte mig; det
gäller verkligen dig. Af en händelse erinrade jag mig
Lilliehööks rapport och genomläste än en gång fiskarens
berättelse från Snappertuna. Din mors förrädiska kammartärna
var sannolikt då föga öfver tjugu år och bör, om
hon lefver, nu vara fyrtio eller föga däröfver. Hon var
vacker, säger rapporten, och bar ett klumpfinger på sin
högra hand. En viss furstinna befinner sig nu vid
denna ålder, afdrager aldrig sina mörkgröna handskar
och är vänsterhändt. Skulle hon möjligen bära ett
klumpfinger på sin högra hand?
</p>

<p>
&mdash; En furstinna, nådig fröken? Det är omöjligt!
</p>

<p>
&mdash; Hvem vet? Klumpfingrar äro en sällsynt naturens
prydnad. En kammartärna, som röfvat en betydlig förmögenhet
och törhända förgiftat sin medbrottsling, såsom
hon velat förgifta en viss annan person, kan med en
sådan hemgift lätt åtkomma en äfventyrare, som inte
äger mer än sitt furstliga namn. Jag talar om möjligheter,
ingenting mer. O, att jag hade här den behandskade
högra handen i en stadig handklofve! Hvarför
hon står efter ditt lif? Ja, hvarför gäller ditt lif ett
stort arf? Har den vandrande juden vid sina sjuttio
år kommit till Stockholm för din skull, hvarför kan ej
ett yngre spöke komma i samma ärende?
</p>

<h3 class="chapter" id="chapter-1-17">
<a id="page-192" class="pagenum" title="192"></a>
17. Ridhuset och kyrkogården.
</h3>

<div class="motto">
<p class="motto">
Det är väl, att jag ej är en man.
</p>

</div>

<p class="first">
<span class="firstchar">O</span>m hofgunst är lycka, fortfor Hagars stjärna att stiga.
Hon hade fått ett rum i drottningens egen våning,
närmast biblioteket; hon delade sin herskarinnas jagter
och ridturer, likasom hennes studier. Den stolta svenska
adeln, under hvars öfvermakt Kristina ännu ett år måste
böja sitt okrönta hufvud, skulle förödmjukas i denna
namnlösa flicka, upptagen från landsvägen. Ännu hade
drottningen icke makt att upphöja någon i adeligt stånd.
Välan, de skulle erfara, desse stormodige förmyndare
och dryga öfverhofmästarinnor, att hon kunde skapa
deras vederlikar af intet. Hon skulle bevisa dem, att
snille och kunskaper kunde täfla med deras vapensköldar.
Hagar, hennes verk, Hagar, som hade henne att tacka
för allt, skulle stå jämnhög vid deras sida. Såsom den
nya hofjungfrun öfverträffade alla i lärdom, skulle hon
icke stå tillbaka för någon i yttre hållning. Hon skulle
undervisas i hofsed, i dans, i fäktkonst, i ridkonst, i
tysk och fransk konversation &mdash; i latin kunde hon ju
prata omkull de lärde. &mdash; Och Kristinas elev var lika
läraktig, som själf ärelysten. Snart skilde henne föga
annat från de förnäma hofjungfrurna, hvilka så nyss
<a id="page-193" class="pagenum" title="193"></a>
sett henne öfver axeln, än högre förstånd och okänd
börd. Hon var klok nog att icke ställa en gunstlings
vanliga öfvermod emot deras högdragna stolthet, som
visade nykomlingen tillbaka till pigkammaren. Hon trängde
sig icke fram, hon förstod att vänta och tiga. Hon hade
behållit sin sällsynta gåfva att vinna dem som hon ville
vinna, och hon vann icke få, där hon stod omgifven
af de öfrigas afund. Anna Fleming, den blide öfverståthållarens
blida dotter, slöt sig till Hagar med minnen
från deras gemensamma födelsebygd. Hertig Carl Filips
naturliga dotter, Elisabet Gyllenhjelm, drottningens syskonebarn
och hofjungfru, ansåg sig tillbakasatt af pfalziska
husets furstinnor och slöt sig till dessa två, som villigare
antogo hennes protektion.
</p>

<p>
Men i denna trio fattades en, som stod drottningen
närmast, och denna ena var Ebba Sparre.
</p>

<p>
&mdash; Ebba &mdash; sade drottningen en morgon, när de
profvat i ridhuset ett par medtäflare till Caballero, två
ukrainska fullblodshästar från Don, nyss anlända som
vängåfva från tsaren i Moskva &mdash; hvad tycker du om
Hagar? Rider hon inte snart som den odågan sin
bror?
</p>

<p>
&mdash; Hon är född på hästryggen, liksom han, svarade
Ebba kort.
</p>

<p>
&mdash; Säg under hästhofvarna, om man får tro den
finska legenden. Blygs, Ebba; huru kan en vän afundas
en leksak?
</p>

<p>
&mdash; Visst icke. Hvarför skulle den ena leksaken afundas
den andra?
</p>

<p>
&mdash; Nu är du vid ett afskyvärdt lynne, <em>ma belle</em>.
Skola vi rida en tur kring banan? Jag har ämnat kalla
de morske ukrainarne Rurik och ... ja, hvad skall den
andre heta?
</p>

<p>
<a id="page-194" class="pagenum" title="194"></a>
&mdash; Urban Niemand.
</p>

<p>
&mdash; Är du icke en mara? Hvad ha de två finnkråkorna
gjort dig emot? Den ene tog juden; jag lofvar
dig, att fru Beata Åskdunder inte skall taga den andra.
Var nöjd, Ebba, att vara den vackraste hjärtklämma i
Sveriges rike ...
</p>

<p>
&mdash; Näst rikets drottning.
</p>

<p>
&mdash; Tig! Jag säger: var nöjd att vara den älskvärdaste,
och unna åt Hagar att förstå litet mera latin
än du. Hvad har du emot henne?
</p>

<p>
&mdash; Ingenting. Jag beundrar blott icke kopian fullt
så högt som originalet. Hon leker drottning.
</p>

<p>
&mdash; Sade jag inte, att hon är en leksak? Nå, hvar
leker hon drottning?
</p>

<p>
&mdash; I går, på vägen till Nacka, gaf hon ridknekten
Freytag ett guldmynt för att han ledde hennes häst
öfver vadstället.
</p>

<p>
&mdash; Och har hon ej råd att gifva? Har hon ej tvåhundra
daler i månaden af mig, lika mycket af riksrådet
Kurck och därtill ett stort arf någonstädes i månen?
Intrigera inte mot Hagar, låt henne leka. En parveny
och en Sparre! Men vet du hvad det är att ha fått sitt
adelsbref af Guds nåde? För öfrigt skall jag säga dig,
<em>ma belle</em>, att jag läst för mycket historia för att regera
med gunstlingar. Tror du, att jag ämnar blifva en
annan Elisabet? Hvarken vid mitt hof eller i min rådkammare
skall någon berömma sig af min gunst, där
han inte däraf gjort sig förtjent med gagn för riket. En
Leicester, en Essex ... å, det är ömkansvärdt! Nej, <em>så
liten</em> skall du inte se Sveriges Kristina, när hon fattat
regeringens tyglar. Och om du tror dig vara den första
gunstlingen, som skall efterföljas af andra, så hedrar
det hvarken ditt hjärta, ditt förstånd, din rättmätiga
<a id="page-195" class="pagenum" title="195"></a>
stolthet eller mig, som vill vara din vän. Vill du vara
min vän, så låt mig behålla mina leksaker, så länge de
roa mig.
</p>

<p>
Hvad den vackra Ebba Sparre tänkte om denna
läxa, är icke antecknadt. Hon hade sin <em>petite moue</em>,
sin lilla snörpmin, som andra vid hennes år, men det
är kändt, att hon icke inblandat sig i drottningens
tycken, när gunstlingarnes tid, till trots för alla goda
föresatser, en dag skulle komma på allvar. Där hade
likväl stannat en liten törntagg kvar af Ebbas retsamma
anspelning »leka drottning».
</p>

<p>
Efter middagsmåltiden sade Kristina till sin nya
hofjungfru:
</p>

<p>
&mdash; Hagar, du har gifvit tjugu daler åt den eländige
Zierschnabel. Vet du inte, att han blifvit afskedad för
fylleri?
</p>

<p>
&mdash; Den stackars tysken bad så bevekligt. Och
fröken är själf så god mot alla olyckliga.
</p>

<p>
&mdash; Inte mot fyllebultar. Du slösar, Hagar. I går
gaf du ett guldmynt åt Freytag för att han ledde din
häst öfver vadstället på vägen till Nacka.
</p>

<p>
&mdash; Förlåt, nådig fröken, jag tänkte ej därpå. Det
är så skönt att gifva.
</p>

<p>
&mdash; Förstår du inte, att <em>jag</em> gifver guld? Min betjening
ger silfver. Sparsamhet är en pligt för alla. Är
jag inte sparsam? När jag gifver, är det för kronans
anseende. Å, de skola få se huru sparsam jag blir, när
jag engång får kronans medel till fri disposition. Jag
skall efterlämna en fylld skattkammare. Man skall där
finna mer, än man fann i Eskils gemak efter salig kung
Gösta, min farfarsfar. Nej, Hagar, följ mitt föredöme!
Man skall depensera på något stort, som lönar sig.
Något för äran, mycket för visheten och allt för sitt
<a id="page-196" class="pagenum" title="196"></a>
folks lycka, men ingenting för sådant tomt skryt, som
ditt slöseri med Freytag. Jag skall gifta bort dig med
någon gnidare, som lär dig en bättre hushållning. Hvad
säger du om Nils Tungel? Är han inte en välbärgad
änkling om par och femtio år? Inte vacker, inte from,
något illslug, något argsint kanhända, men snål, Hagar,
gement snål; han är just den man du behöfver. Han
skall lära dig taga <em>hvad</em> man får och <em>hvar</em> man får,
men inte lätt gifva ut det igen.
</p>

<p>
&mdash; Jag har icke lärt hos nådig fröken att blifva
Nils Tungels <em>doxa</em>, genmälde Hagar, förvånad öfver dessa
förmaningar af en drottning, bland hvars många utmärkta
egenskaper sparsamheten intog en mycket anspråkslös
plats.
</p>

<p>
&mdash; Nils Tungel eller en annan. Jag skall söka en
snål och dum man åt dig; motsatserna trifvas bäst tillsamman.
Gå nu och ställ dig väl hos Ebba Sparre; du
har förtretat henne, och hon har bättre hjärta än du. I
kväll har du ledigt. I morgon fortsätta vi Keplers
<em>Harmonice mundi</em>.
</p>

<p>
Det kokade inom Hagar. Hon hade sedan någon
tid känt fjättrarna trycka: nu begynte de skära in i
ett ömtåligt hull. Och rebellen inom henne tålde ej
kedjor.
</p>

<p>
&mdash; Vilja vara stor &mdash; sade hon till sig själf &mdash;
och ej erkänna något annat än sin egen storhet! Är
jag den gurka, som låter sig skäras i bitar och insaltas
i en burk? Är jag ej hennes jämlike? Vore jag en
man, skulle jag döda drottning Kristina och sätta mig
på hennes tron, lika godt huru ...
</p>

<p>
Hon påtog en lätt kappa och gick tankfull ut. När
hon kom till slottstrappan, hade hon fått tid att rysa
för sina tankar.
</p>

<p>
<a id="page-197" class="pagenum" title="197"></a>
&mdash; Det ... är ... väl ... att ... jag ... ej ... är ... en
... man, sade hon till sig själf, fördelande ett ord på
hvarje af de nio trappstegen, som ledde ned till borggården.
</p>

<p>
Ridknekten Freytag följde henne; hon fick efter
förgiftningsförsöket icke mera gå eller rida ensam ut.
Hon lät sadla sin häst, red utan mål och befann sig,
utan att tänka därpå, vid Klara kyrka, som ännu kvarstod
i det skick, hvari den uppförts af Johan III på
ruinerna af ett nunnekloster. Vid porten lämnade hon
sin häst åt Freytag och gick in på kyrkogården, där
några träd beskuggade småfolkets grafvar. Ingen vård,
intet namn: de döde, som ville bevara ett namn åt eftervärlden,
hvilade alla under kyrkornas golf. Hagar betraktade
Klara kyrktorn, som ansågs vara det högsta i
Sverige. Under tuppen på tornspiran blänkte en vindflöjel,
som vid hvarje rörelse kastade en ljusblink omkring
sig. Han var utsirad med snideri och en glasbit
i skifvan. Tuppen, som fordom varit förgylld, var grå
af ålder, men glasbiten fortfor att härma blixten. Man
kunde tänka sig ett hån mot människorna: vaksamheten
hade föråldrats, men lättsinnet fortfor att lysa.
</p>

<p>
Våraftonen var så svalkande frisk. En rödstjärt
kvittrade i den gamla linden. Mellan de glesa kojorna
vid Tegelbacken sågs Riddarholmskyrkans torn och en
glittrande flik af Riddarefjärden. En gammal hvithårig
kyrkoväktare gick med sin räfsa mellan grafvarna, samlande
i högar de gulnade löfven från en förgången sommar.
Två barn sutto vid en lerkruka och blåste såpbubblor
på en nyss uppkastad grafhög. Var det kanske deras
moder som hvilade under högen? Hagar tänkte på en
graf, hvilken man visat henne på Karis kyrkogård, när
hon själf var ett fattigt barfota barn. Hon visste icke,
<a id="page-198" class="pagenum" title="198"></a>
att denna graf nu var prydd med rosor från det heliga
landet.
</p>

<p>
Hon satte sig på en stenbänk, som ännu fanns kvar
från klostrets tider, och betraktade såpbubblorna. Lifvet
lekte så frimodigt gladt på dödens bostad. Lika sorglöst
lycklig och lekande hade hon själf engång suttit på <em>sin</em>
moders förgätna, namnlösa graf. Hon tyckte sig åter
sitta på denna barmhärtiga torfva, som dolde förgängelsen,
men hon satt icke sorglös mer; nu frågade hon den
svarta mullen: är du slutet på allt? Och mullen svarade:
ja, jag är slutet på allt.
</p>

<p>
Hon kände sig hopplöst bedröfvad och visste ej
hvarför. Men hon satt likväl kvar. Här var frid mellan
grafvarna, här trifdes ej höghetens spöken.
</p>

<p>
Steg närmade sig; någon sade: godkväll! och vid
Hagars sida stod Gustaf Kurck. Denne unge herre, af
hvilken lifvet sedan skulle uppfostra en krigare och en
diplomat, förenade med sin ätts hela stolthet ett på
samma gång vekt och våldsamt lynne, som kunde skiftevis
svärma och rasa. Nu var något ur hakarna: han ville
fatta Hagars hand, som hon drog tillbaka, och sade med
en lidelse, som han icke vårdade sig om att dölja:
</p>

<p>
&mdash; Det var väl, att jag fann dig. Jag har vidtalat
skepparen Mickelson här vid Tegelbacken. Han afseglar
i natt till Stralsund, och jag följer honom.
</p>

<p>
&mdash; Du vill resa till Tyskland? Till kriget?
</p>

<p>
&mdash; Ja, hvad vill du göra med ett så uselt läshufvud
som mitt? Min fars lagfarenhet går icke i mig. Han får
nöja sig med min bror Knut. Slå dank kan jag icke.
Jag är nitton år, af krigaresläkt och duger icke till
pennfäktare. Jag vill bryta en lans för den jag har kär.
</p>

<p>
Där flödade upp en namnlös, förut okänd våg i ett
dittills slutet flickhjärta.
</p>

<p>
<a id="page-199" class="pagenum" title="199"></a>
&mdash; Vet du också, Gösta, att en man kan falla i
krig? Vet du, att mången vid nitton år har dött ensam
och obegråten i främmande land?
</p>

<p>
&mdash; Bryr jag mig om lifvet, där du icke finns? Gif
mig ett ord, för hvilket jag kan lefva och segra! ... Du
vill icke? Behåll det. Jag går att dö, och säg ej, att
jag skall dö obegråten. Du skall nödgas begråta mig,
om du vill eller icke. Jag vet, du är ärelysten; du kan
få allt, men se, Hagar, du kan aldrig få någon, som har
dig så kär!
</p>

<p>
Sedan ett halft år hade Hagar Ring hört dessa ord
och alltid förstått att slingra sig undan. Det hade blifvit
henne allt svårare, och en förrädare hade uppvuxit inom
henne, ju mera ståndsskillnaden upphörde att tynga.
Hon sökte skydd bakom sin stolthet, som var icke
mindre än hans, och svarade:
</p>

<p>
&mdash; Är det så som en man skall lefva och dö?
Han som fått bragden, han som fått äran, skall han
binda sitt lif vid en flickas ord? Blygs du ej, Gösta,
att gifva dig i träldom under ett löfte, som du skall
ångra i morgon och glömma i öfvermorgon?
</p>

<p>
&mdash; O, du visa Sibylla, hvarför har Gud skapat dig
så, att du och ingen annan är just för mig? Bryr jag
mig om din visdom? Begär jag dina malätna folianter?
<em>Dig</em> begär jag och ingen annan, om du ock vore ett
skogsrå eller en hafsfru, och jag skall äga dig, om du
än gömde dig bakom en drottnings släp. Kallar du detta
träldom? Hvad kallas då det, när en fri man befriar
en trälbunden kvinna?
</p>

<p>
&mdash; Gå, Gösta, gå! Du har druckit vin.
</p>

<p>
&mdash; Än sedan? Jag har utan din tillåtelse druckit
en afskedsbägare med mina vänner i von der Lindens
källare. Och nu har jag mod att säga dig allt. Följ
<a id="page-200" class="pagenum" title="200"></a>
mig, Hagar! Vi gå nu genast ombord på Mickelsons
fartyg. I morgon äro vi långt ute på hafvet, och vida
världen står öppen för oss. Vi två skola eröfra världen.
</p>

<p>
Där sken en blixt genom Hagars mörka ögon,
slocknade hastigt och tändes åter. Det djärfva trotset
inom henne svarade ja, men klokhet och stolthet svarade
båda nej. Hon reste sig tigande, vände honom
ryggen och gick.
</p>

<p>
Han grep hennes arm. Hon stannade och såg bort.
</p>

<p>
&mdash; Jag skall befria dig, Hagar, fortfor han enträget.
Är du icke en fånge? Är du icke slafvinna? Är du
icke för god att knyta en högfärdig prinsessas skoband?
Finns då ingen piga i Stockholms slott, som bättre än
du kan krypa på knä för en kunglig tyrann? Gå!
säger hon, och du går. Stå! och du står. Var mitt
latinska lexikon, var min knäracka! säger hon, och du
är hennes lexikon, du är hennes knäracka. Hvarför
säger du icke till henne: ja, jag går och kommer aldrig
tillbaka? Du är för högboren, Hagar, att låta behandla
dig som en simpel kammarpiga. Har du icke sagt mig,
att du är från stjärnorna? Och hvarifrån är Kristina?
För tvåhundra år sedan voro Kurckarne lika goda som
Vasarne. Kom, var fri, och jag skall lägga för dina
fötter en tysk furstekrona, om du begär så litet. Jag
skall lägga för dina fötter kejsarekronan, om du begär mer.
</p>

<p>
Hon fortfor att tiga och vände sig bort, men hon
lyssnade. Hon kände sig stå vid en brinnande afgrund,
men o, hur frestande!
</p>

<p>
&mdash; Trampa ej på grafven! inföll en okänd röst, och
den gamle kyrkoväktaren stod bakom dem. &mdash; Trampa
ej på en moders graf! ... Hvad är det ni säger, unge
herre? Här &mdash; och han pekade på en glänsande såpbubbla,
som uppsteg i solskenet ur barnens rörpipa &mdash;
<a id="page-201" class="pagenum" title="201"></a>
här är kejsarekronan ... Och här &mdash; han pekade på
grafven &mdash; är hennes ände.
</p>

<p>
Hagar slet sig lös och flydde med bevingade steg,
flydde sig själf. Unge herr Gustaf följde henne, såg
Freytag vänta vid porten och vände svärjande om. I det
stränga Kurckska huset hördes aldrig en svordom. Vin
och kärlek hade bragt den ädelt tänkande ynglingen ur
jämvikt.
</p>

<p>
&mdash; Nej, jag reser ej utan henne; jag skall befria
henne! utropade han, sprang öfver barnens lerkruka och
rusade bort öfver grafvarna.
</p>

<p>
Hagar kom till besinning först när hon åter stod
räddad vid slottets trappa. Där erinrade hon sig de enstafviga
ord hon uttalat för hvarje trappsteg, när hon
steg ned, och nu fann hon ett nytt ord för hvarje steg,
när hon steg samma väg upp:
</p>

<p>
&mdash; Det ... var ... väl ... att ... jag ... ej ... gick ...
med ... Göst ...
</p>

<h3 class="chapter" id="chapter-1-18">
<a id="page-202" class="pagenum" title="202"></a>
18. Minor och kontraminor.
</h3>

<div class="motto">
<p class="motto">
Staten har sin moral och en hederlig
karl sin.
</p>

</div>

<p class="first">
<span class="firstchar">R</span>ådets skrifvare, kunglige sekreteraren Nils Nilsson
Tungel infann sig pligtskyldigt klockan sex på morgonen
i rikskanslerns förrum att mottaga sina order
för dagen. Han fick vänta länge, hans höge förman
befann sig hos drottningen, såsom numera ofta hände,
för att meddela henne viktigare ärenden. Tungel väntade
icke ensam; här var styrelsens medelpunkt, här flög
myggsvärmen ständigt mot ljusskenet; här vände mången
åter med svedda vingar. Blickar af hemligt förstånd
utvisade, att de fleste anlitat skrifvarens mäktiga förord.
</p>

<p>
&mdash; Hvad kan nu vara så brådt å färde? frågade
en adelig ryttmästare, hvars ärende var att begära en
förläning af jordagods för obetald lön. &mdash; Skrifvaren vet
det: få vi krig med Danmark?
</p>

<p>
&mdash; Gud bevare! svarade Tungel med en axelryckning,
som han lärt i statsmännens skola. &mdash; Krig ha vi mer
än vi godt kunna sköta. Jag tänker det är något klagomål
från bönderne om adelns förläningar.
</p>

<p>
&mdash; Slikt kommer rådet till, medan fröken är omyndig,
rättade en häradshöfding, som var stadd i bugningar för
en lagsaga.
</p>

<p>
<a id="page-203" class="pagenum" title="203"></a>
&mdash; Gud gifve hon vore myndig och sloge juten för
döförat, efter hon skall vara så karlavulen, suckade en
Åbo-krämare, som blifvit illa prejad på sin salpeterlast.
</p>

<p>
&mdash; Säg det! anmärkte en äldre, reputerlig tjensteman
med en stor vårta på hakan. &mdash; Det är länge sedan
vi sett en holländare i våra farvatten, allt för den fördömda
Öresundstullens skull. Är det välbetrodde kunglige
skrifvaren Tungel jag har den förmånen beskåda?
</p>

<p>
Tungel, som högdraget slagit sig ned på en bänk,
medan de öfrige stodo, nedlät sig till det svar, att han
vore densamme.
</p>

<p>
&mdash; Mitt namn är Lydik Larsson, tullnär i Helsingfors,
fortfor den reputerlige med en ödmjuk bugning.
&mdash; Törs jag begära få tala ett ord mellan fyra ögon?
</p>

<p>
Rådets mäktige tjenare mätte småstadsresanden med
en granskande blick och fann honom bära försilfrade
mässingsknappar i rocken samt en urkedja af guld, alltså
lämplig att plocka.
</p>

<p>
&mdash; Jag väntar hans nåd rikskanslern och har knappt
om tiden. Törhända kan jag tjena med ett par minuter
här i rummet bredvid, genmälde Tungel, som var husvarm
i maktens herresäte.
</p>

<p>
När de befunno sig utan vittnen, började tullnären:
</p>

<p>
&mdash; Jag är nyss hitkommen på befallning af presidenten
Kurck i ett vittnesmål ...
</p>

<p>
&mdash; Lydik Larsson? Ja, jag påminner mig, afbröt
honom den myndige skrifvaren. &mdash; Ni blef åtalad för
tre år sedan och dömd till sexhundra dalers böter för
efterlåtenhet i tullen. Jag kan ingenting göra för er,
min gode man.
</p>

<p>
&mdash; Tiderna äro svåra och sportlarna små, suckade
tullnären. Man slår sig illa ut med hustru och barn,
och tullnärstjensten i Åbo är ledig ...
</p>

<p>
<a id="page-204" class="pagenum" title="204"></a>
Kunglige skrifvaren kastade en blick på guldkedjan,
som just ej antydde alltför betryckta omständigheter,
och svarade:
</p>

<p>
&mdash; I Åbo? Ja, jag tror. Men där åtelen är ... ni
förstår. Många sökande ... Wenman från Åbo, Lüders
från Stockholm, folk med förnäma gynnare. Det enda
vore att insinuera hos hans nåd rikskanslern, ifall han
ej redan bortlofvat tjensten.
</p>

<p>
&mdash; Skulle jag ej töras uppvakta hennes majestät
drottningen? vågade tullnären hviskande fråga.
</p>

<p>
Skrifvaren höjde föraktligt på axlarna.
</p>

<p>
&mdash; Ni kommer från landet, min gode man. Om ni
har någon dresserad finsk björn, som kan dansa för
nådig fröken, så försök eder lycka. Kanske kan ni få
en pung mynt eller ett rapp af ridpisken, allt efter
skickligheten. Lycka till!
</p>

<p>
&mdash; Nej, jag beder välbetrodde skrifvaren, lägg ett
godt ord för mig hos hans nåd rikskanslern! Jag skall
ej vara otacksam, och ... eftersom välbetrodde skrifvaren
torde få omkostnader för min skull, så ... var så gunstig
och tänk på mitt bästa!
</p>

<p>
De sista orden åtföljdes af en ansenlig skinnpung,
som ljudlöst gled ned i skrifvarens vida rockficka. Icke
långt därefter stod denne inför sin höge chef, föredragande
en promemoria på de ärenden, som i dag
skulle förekomma i rådet. Nils Nilsson Tungel var till
alla delar den man, som drottningen så gäckande skildrat
för Hagar Ring, men hon hade underlåtit att tillägga de
egenskaper, som gjorde honom till ett mycket användt
redskap i statens och längre fram äfven i hennes egen
tjenst. Han var nämligen ett slipadt hufvud och känd
för en ovanlig ämbetsmannaskicklighet.
</p>

<p>
<a id="page-205" class="pagenum" title="205"></a>
Promemorian började med besättandet af några
lediga tjenster, och Tungel hade sitt eget sluga sätt att
rekommendera klienter, som betalat honom väl, eller
motverka andra, som icke anlitat honom.
</p>

<p>
&mdash; Göinge domsaga: sökanden Silfvercrona har att
fordra 1,000 daler och kan betalas med domsagan ...
Fogdesysslan i Kexholms län: Joakim Simonov lofvar
med 2,000 daler öka kronans skatt, som företrädaren
undanhållit ... Kammarkollegium: skrifvaren Herlöfson är
beträdd med lasteligt tal om hufvudbokens förande ...
Nyslott: landshöfdingen Mikael Jordan klagar öfver
kammarfiskalen Samuel Cröell ... Landträtten i Estland:
von Heineman var sakförare för Paikull, som flyttade
råmärket in på eders nådes förläningar ... Åbo: Lydik
Larsson, bötfälld af grefve Brahe för att han varit mån
om adelns privilegier, söker nu tullnärstjensten ...
</p>

<p>
&mdash; Det är nog för i dag, afbröt honom Oxenstjerna
kort. Han tjenstgör vid dessa ärenden, Tungel, och får
sedan orlof för i dag.
</p>

<p>
&mdash; Jag fördristar mig erinra om expeditionen till
danska sändebudet ...
</p>

<p>
&mdash; Han har orlof från klockan tio. Se till, att han
håller tand för tunga!
</p>

<p>
&mdash; Mitt underdåniga, tropligtiga nit ...
</p>

<p>
&mdash; Ja, jag vet. Gå sin väg. Han tjenstgör från
klockan åtta till tio.
</p>

<p>
Förtroendemannen gick med buktande rygg, betydligt
tamare än han kommit.
</p>

<p>
&mdash; Ola Berg! sade Oxenstjerna med låg röst.
</p>

<p>
Ola Berg framträdde genom en löndörr till kabinettet
och afbidade order. Han var en förslagen skånsk
öfverlöpare och brukades af rikskanslern som detektiv i
politiska ärenden.
</p>

<p>
<a id="page-206" class="pagenum" title="206"></a>
&mdash; Följ Tungel i kväll efter mörkningen! Rapportera
alla hans steg!
</p>

<p>
&mdash; Han skal s&rsquo;gu ikke være den mus, som lister
sig ud af kattens öine, svarade detektiven och försvann
i sitt kryphål.
</p>

<p>
Samma dag, den 12 Maj 1643, när de löpande
ärendena voro expedierade i rådet klockan tio, afskedades
Tungel från protokollet, och en hemlig öfverläggning
tog början. Drottningen var närvarande och
åhörde med mycken uppmärksamhet den ifriga rådplägningen,
utan att däri deltaga.
</p>

<p>
För eftervärlden är denna skickelsedigra öfverläggning
i svenska rådet icke mera en hemlighet. Det var
där man beslöt att afklippa de olidliga tvisterna om
Öresundstullen och den ständiga faran af ett anfall från
sidan. Ärendet gällde ett krig med Danmark, och det
beslöts enhälligt, icke med lätt hjärta midtunder brinnande
krig i Tyskland och de redan så betungande bördor,
som tryckte ett fåtaligt, fattigt folk. Men segrarna hade
burit sin frukt och nederlagen sin lärdom. Stämningen
uttalades bäst i den gamle Jakob De la Gardies ord:
»Man skall först med all makt söka en kristelig fred.
Kan den intet vinnas, såsom nu för ögonen är, då måste
man öppna på pungen och rusta sig till och sedan tro
Gud om godt och gå rakt på fienden. Så gjorde jag
med moskoviten.»
</p>

<p>
Framgången berodde likväl så väsentligt på hemlighetens
bevarande, att därförutan hade kriget varit en
dårskap. Kristian IV, som besegrat Sverige i nästföregående
tvekamp, kunde endast angripas oförberedd och
endast af Torstenson. Mot denne härförare stod hela
kejsaredömets makt i vapen, alltså borde Tyskland lika
litet som Danmark förnimma den minsta knäpp af en
<a id="page-207" class="pagenum" title="207"></a>
ny spänd hane på svenska gevär. Ytterligare stod vid
Estlands och Lifflands gränser det då ännu mäktiga
Polen med sin unge bragdlystne konung Uladislaus, som
brann af begär att hämnas sin faders nederlag och rycka
till sig sin ärfda svenska krona. Mot väster, söder och
sydost måste således alla skvallrande läppar tillslutas,
alla lyssnande öron tillstoppas. Mot nordpolen var
riket tryggt och nästan lika tryggt mot den trötte
ryske jätten i öster. Alltsedan Gustaf Adolfs tider hade
bådas fiende Polen lyckats förena Ryssland och Sverige
i en sällsynt vänskap. Det var först efter Kristinas
tider, som hjältarne Carl X Gustaf och Carl XII genom
Polens underminerande &mdash; det största politiska misstag
i Sveriges historia &mdash; lyckades draga öfver sitt rike
Rysslands kolossala, från sin naturliga dämmare frigjorda
makt.
</p>

<p>
Så skickligt hade svenska regeringen dolt sina
planer och visat sig undfallande mot kung Kristians
öfvergrepp, att ingen diplomat utanför svenska rådet
trodde på krig med Danmark. Men hur lyckligt än
hemligheten bevarades, låg där för mycket misstänkeligt
i tidens luft för att icke någre bland diplomaterne skulle
med spejande ögon och lyssnande öron hafva vädrat
någonting, som <em>dock</em> kunde vara i görningen.
</p>

<p>
En af de skarpsyntaste och en som därtill hade
mesta anledning att hålla sig vaken, var danske ministern
i Stockholm Peder Vibe ... Denne herre hade på aftonen
samma dag, när kriget beslöts i rådet, mottagit en kurir
med depescher från sin regering och bref från danske
ministern i Warschau. Innehållet tycktes förtreta och
oroa honom; hans otålighet gaf sig luft i enstaka utrop
under läsningen, medan hans systerson och privatsekreterare,
unge Rantzau, tid efter annan afbröt honom med
<a id="page-208" class="pagenum" title="208"></a>
frågor om en svårläslig rapport, som var under renskrifning.
Vibe ägde hvad Oxenstjerna saknade, en
pålitlig handsekreterare.
</p>

<p>
&mdash; Vil du tie? ... Corfitz Ulfeld utnämnd till rikshofmästare?
Ja, hvarför är jag icke kungens svärson?
... Finnas ej flera bastarder att försörja dig, Rantzau? ...
Och kungen utgifver sin »<em>Nye Reces</em>»! Hvartill tjenar
att stifta lag för en så usel styrelse, som vår kungliga
danska? ... Afskeda rådet, tukta småadeln, frigör de lifegne,
och svensken skall icke våga knyta näfven i
byxfickan.
</p>

<p>
&mdash; Men friheten, ers excellens ... adelns privilegier?
vågade den fullblodige sekreteraren invända.
</p>

<p>
&mdash; Håll munnen! ... Hamburg mumlar ... holländaren
stångas ... Se åt hvem som knackar!
</p>

<p>
Äfven Vibe hade en löntrappa, som ingen diplomat
ville umbära vid denna tid, när så mången spårhund
måste komma och gå osedd. Sekreteraren införde en
västgöte med ränsel på ryggen och en bunt väfskedar
öfver axeln.
</p>

<p>
&mdash; Så, så, sade Vibe, när den nykomne med en
bondaktig skrapning på baktassen frågade, om hans nåd
behöfde byxtyg af samma sort, som borgmästarens byxor
i Skara. &mdash; Lägg af lösskägget, du, och kasta det där
skräpet i vrån. Den unge herrn här går uti mina byxor.
</p>

<p>
&mdash; Fälle jag det tror, genmälde västgöten och skrapade
sig betänksamt i den yfviga, gula luggen. &mdash; Visa
mig stjärten, sa´ göingen, så jag får se, om du är räf
eller anka.
</p>

<p>
&mdash; Hvad nu, lymmel? röt ministern otåligt. Kör ut
karlen, Rantzau!
</p>

<p>
Innan det kom till denna handgriplighet, fann den
nykomne för godt att taga reson, kastade från sig peruk,
<a id="page-209" class="pagenum" title="209"></a>
skägg och handelsvaror samt visade under förklädnaden
kunglige skrifvaren Nils Tungels grinande ansikte.
</p>

<p>
&mdash; Undskyll, ers excellens, sade han. Jag står här
under danska kronans lejd, och mig skall intet ondt
vederfaras, men utanför trädgårdsporten är icke lätt att
lista sig genom. Hade jag icke en stöfvare tätt i hälarna
ända från Nygatan? Men jag lurade honom. Jag slank
in i Bouchtska gården, som har två utgångar, och förrän
hans räf bet min gås, var jag öfver muren i trädgården.
Vackert så vid mina år, ers excellens. Men med repet
på dörrkroken och Danmarks välfärd där innanför, skonar
jag, som ers excellens ser, hvarken lif eller välfärd för
mitt underdåniga nit.
</p>

<p>
&mdash; Jag förstår, genmälde Vibe med ett förakt, som
han knappt vårdade sig om att dölja. &mdash; Tungel sätter
sin hals på spel, och detta skall vedergällas kontant.
Men hvad är nu å färde, när en så försiktig man icke
törs skrifva eller skicka en annans hals i snaran? Är
det en revolution?
</p>

<p>
&mdash; Bättre upp, ers nåd, bättre upp.
</p>

<p>
Och svenska rådets förtroendeman räknade redan i
tankarna de högar af guld och torn af äreställen, som
ett förräderi just i den rätta stunden ofelbart måste inbringa
honom.
</p>

<p>
Vibe blef uppmärksam. Han kände sin man och
nedlät sig att smickra en usling, som han behöfde.
</p>

<p>
&mdash; Jag känner ert nit, fortfor han, och det skall
belönas efter förtjenst. Ni är en ovärderlig bundsförvant,
Tungel, och rikskanslern behandlar er som ett legohjon.
Vore jag i hans ställe, skulle jag gifva en man som er
sin berättigade plats i rikets råd. Det är lyckligt för
oss, min käre Tungel, att vi bättre förstå uppskatta ert
värde. Men våga icke i otid ert dyrbara lif! Ni behöfves
<a id="page-210" class="pagenum" title="210"></a>
nu bäst där ni är. Hvad är det om? Ligger drottningen
för döden sjuk?
</p>

<p>
&mdash; Bättre upp, ers excellens!
</p>

<p>
Skrifvaren kunde ej neka sig nöjet att utminutera
sin nyhet droppvis, likasom man räknar högar af guldmynt
ett och ett för att höra hvartenda särskildt klinga.
</p>

<p>
&mdash; Då har Torstenson blifvit totalt slagen i Tyskland.
Ut med det, karl!
</p>

<p>
&mdash; <em>Sverige förklarar Danmark krig!</em> hviskade
Tungel med tonvikt på hvarje stafvelse. Detta var hela
guldrullen i klump.
</p>

<p>
Vibe reste sig och satte sig åter. Han hade känt
i luften oset af något brändt, men det låg som ett obestämdt
töcken vid framtidens horisont.
</p>

<p>
&mdash; Det är icke möjligt! utropade han.
</p>

<p>
&mdash; Det är säkert, genmälde skrifvaren.
</p>

<p>
Ministern lugnade sig.
</p>

<p>
&mdash; Ni torde hafva misstagit er. Förklara på hvad
ni stöder en så vågad förmodan!
</p>

<p>
&mdash; Rådet har haft ett sammanträde för slutna dörrar
i dag från klockan tio till två på eftermiddagen. Skrifvarne
ha för i dag fått orlof. Rikskanslern för protokollet.
Kurirer hafva afgått till Hamburg och Amsterdam.
</p>

<p>
&mdash; Så? Ingenting annat? Är det första gången
rådet sammanträdt inom lyckta dörrar? Och har man
icke länge underhandlat med Hamburg och Nederländerna?
Detta är ingen nyhet, min käre Tungel. För den hade
ni kunnat spara er hals.
</p>

<p>
&mdash; Ers excellens far vilse, fortfor skrifvaren, så
förnärmad, som man ju måste vara, när man ser en
guldhög förvandlas till vissnade löf. &mdash; Det gäller krig
mot Danmark; jag läser detta i rikskanslern som i en
bok. Därtill har jag mina extra kunskapare. En skrifvare
<a id="page-211" class="pagenum" title="211"></a>
hos gamle De la Gardie inberättar, att riksmarsken uppsätter
mönsterrullar för allt stridbart manskap på sina
gods, beställer vapen i Norrköping och låter sammandraga
krigsfolk mot skånska gränsen.
</p>

<p>
&mdash; Däri gör marsken klokt. Slå Torstenson, Tungel,
slå Torstenson, och det torde ej töfva länge, innan manskap
behöfves vid skånska gränsen! Ni löper med limstången,
min gode man. Men lika godt, jag krediterar
er en hals till godo. Har ni hört något om furst
Radzivil? Jag beundrar er, Tungel. Det var det finaste
af alla knep på er långa meritlista. Jag beställer honom
hit som kunskapare, jag hoppas, att han skall komma i
gräl med de svenske junkrarne och tussa på dem den
polske kungen. Stickor heller! Han rafflar och dobblar
med dem, de blifva hans bästa supbröder. Då spanar
ni ut, att han har en gemål ... Hvad var det ni sade
hon var för en?
</p>

<p>
&mdash; En för detta kammarpiga, som med sin rikedom
köpt en ruinerad adelsman.
</p>

<p>
&mdash; Riktigt. Ni är människokännare, Tungel. Ni
hoppades få furstinnan presenterad vid hofvet för att
hon där skulle blamera sig bättre än hennes man lyckades
göra. Hon förekom er och gjorde sig omöjlig, men
ni fann på ett råd. Sedan ni sörjt för att hennes
conduit kommit till drottningens öron, anvisade ni henne
timmen, när drottningen skulle rida ut, och intalade
henne att tilltrotsa sig en presentation. Man kan icke
bättre anlägga en mina. Om ni icke läst rikskanslern
som en bok, så har ni åtminstone läst drottning Kristina.
Mottag min komplimang, herr kunglig sekreter och
blifvande riksråd! Utgången öfverträffade all förväntan.
Det polska fursteparet skyndade sig därefter på er inrådan
att afresa, innan er förman, rikskanslern, hann
<a id="page-212" class="pagenum" title="212"></a>
erbjuda dem en satisfaktion, som skulle tillintetgjort
effekten i Warschau. Skada, att det kom något privat
intresse med, som ni icke beräknat. Hvad är det för
en dum förgiftningshistoria, som ryktet omtalar? Ville
furstinnan förgifta drottningen?
</p>

<p>
&mdash; Ers excellens, jag bedyrar ...
</p>

<p>
&mdash; Det är öfverflödigt. Ni är för klok, för att jag
skulle tro eder om en sådan sottise. Men hvad var
det? Ville furstinnan hämnas på drottningen, <em>förrän</em>
drottningen skymfat henne?
</p>

<p>
&mdash; Det är en gåta för mig, som för ers excellens.
Drottningen har en favorit, en flicka från landsvägen.
Det tyckes som skulle furstinnan Radzivil af någon
obekant orsak hata denna favorit, som hon aldrig har
sett, och velat rödja henne ur vägen. Hon försökte
detta på det miserabelt enfaldiga sätt, som ers nåd torde
känna. Så kan endast en för detta piga blamera sig.
En förnäm dam skulle ha gjort det skickligare.
</p>

<p>
&mdash; Nå godt. Denna episod har ingen annan betydelse,
än att möjligen diskreditera vår plan i Warschau.
Till en början är effekten förträfflig. Se här
hvad man skrifver därom med dagens kurir. Konung
Uladislaus har blifvit behörigen underrättad om den
skymf, som i Stockholm tillfogats en hans undersåte af
Sveriges drottning i egen person, och har tillkallat chefen
för huset Radzivil för att i hans namn fordra en lysande
upprättelse. Han skall sannolikt ej nöja sig med Wrangels
afsättning, utan fordra hans dödsdom, och detta kan
svenska regeringen omöjligt bevilja. Vi ha således just
den konflikt i gång, som vi så länge efterlängtat. Enda
faran är, att den gamle furst Radzivil, som ännu icke
var anländ, när brefvet afgick, vägrar att erkänna den
<a id="page-213" class="pagenum" title="213"></a>
förolämpade som en medlem af sin familj. Tror ni, att
han skall vägra?
</p>

<p>
&mdash; Det är möjligt, ers excellens. En mesallians!
Och Radzivilerne äro af alla stolta polackar de stoltaste.
</p>

<p>
&mdash; Gamle Radzivil får icke vägra. Jag skall låta
erinra honom, att hans namn står i pant, detta namn,
som man skymfat i Stockholm. Nej, Tungel, ni har utspelat
en trumf och spelat för väl för att kunna tappa.
Låt oss nu blanda korten skickligt i Warschau, och ni
kan lägga eder lugnt att sofva på edert inbillade krig.
Sverige skall aldrig våga angripa Danmark, om den
polske uroxen stångar sina horn i dess sida.
</p>

<p>
&mdash; Också möjligt. Men dessa horn ha blifvit afsågade
förr, och nu är jag här med det budskap, att
rådet beslutit krig. Jag har varnat ers excellens, jag
tvår mina händer.
</p>

<p>
&mdash; Godt, godt. Jag skall belöna er tjenst som om
Torstenson redan stode vid Köpenhamns murar. Se här
en växel på Texeira i Hamburg. Papper är i dessa
tider säkrare än guld och Texeira den säkraste bank
näst Ruben Zevi. Lämna västgöten här, och kläd eder
till dalkulla. Där i väggskåpet finner ni kjol, tröja,
förkläde och huckle. Jag riskerar mitt goda rykte, men
hvad gör man ej för sina vänner? Min tjenare skall
ledsaga eder. Tag en omväg, försvinn i skuggan af
slottsmuren; man är ingenstädes säkrare, än tätt invid
galgen ... Så! &mdash; fortfor han skrattande, medan kunskaparen
undergick denna förvandling. &mdash; Möt nu i
mörkret prosten i Leksand, och han skall svära på, att
ni är ett af hans skriftebarn. Farväl, min ohängde
bundsförvant, jag räknar på edra vidare tjenster.
</p>

<p>
&mdash; Rantzau &mdash; yttrade Peder Vibe till sin sekreterare,
när svenska rådets förtroendeman lyckligt var
<a id="page-214" class="pagenum" title="214"></a>
utom hörhåll &mdash; jag gaf den där karlen 6,000 daler nu,
och 6,000 har han fått förut: hvad anser du honom
vara värd?
</p>

<p>
&mdash; Sex öre till ett bastrep. Hampa vore ett slöseri,
svarade Rantzau.
</p>

<p>
&mdash; Ja, så skulle jag ha svarat vid din ålder. Och
likväl uppsätter denne karl Axel Oxenstjernas ultimatum
till kejsare och konungar: ho vet hvad han ännu skall
uppsätta åt drottning Kristina? Minns, när du blir minister,
att du betalar förrädaren, innan du hänger honom.
Det är ett elände, Rantzau. Staten har sin moral och
en hederlig man sin, men de gå ihop först vid galgen.
Hvad vill du betala för den nye rikshofmästaren Corfitz
Ulfeld?
</p>

<p>
&mdash; Jag förstår icke ers excellens.
</p>

<p>
&mdash; Nej, du förstår icke. Han är ju numera Kristian
IV:s högra hand, han regerar Danmark och skall troligen
slingra sig fram några år. Hvarför jämföra en så
högt uppsatt dignitär med en simpel landstjuf? Den dag
torde komma, när Corfitz Ulfelds högre meriter göra
honom förtjent af en högre galge, än Tungel. Gå till
hvila, min son, och dröm icke om en statsmans ihåliga
segrar, dröm om din käresta, dröm om en hederlig
landtgård i Selands bokskogar eller en ärlig död på fältet
för gamla Danmark!
</p>

<h3 class="chapter" id="chapter-1-19">
<a id="page-215" class="pagenum" title="215"></a>
19. Höjderna och djupen.
</h3>

<div class="motto">
<p class="motto">
De stora höjderna stiga endast ur
stora djup.
</p>

</div>

<p class="first">
<span class="firstchar">S</span>verige hade hört större vältalare och kraftigare botpredikanter,
än drottning Kristinas öfverhofpredikant
Johannes Matthiæ, men få, hvilka som han, eller mer
än han, predikat den kristna kärlekens evangelium. Han
var sitt tidehvarfs evangelist, sitt århundrades Tollstadius.
Och nu var han utnämnd till biskop i Strengnäs; nu
skulle han, på Kristi himmelsfärdsdag, säga sin församling
farväl i Storkyrkan. Intet under, att den föga rymliga
kyrkan var till trängsel fylld och att tårar sågos i många
ögon. På den kungliga läktaren visade sig drottningen
med sin uppvaktning; riksrådens bänkar voro fulltaligt
upptagna, många andra förnäma och höga personer närvoro.
Nu förväntade man af en hofpredikant idel honung
och sötma till jordens mäktige; nu skulle han tala om
deras höga kall och förtjenst framför andra dödliga; nu
skulle han, som några år senare professor Alanus i Åbo,
förklara adelskap för en gudomlig inrättning och hvarje
högättad person begåfvad redan i födseln med synnerliga
utmärkta egenskaper. Predikanten svek denna väntan:
han visste väl till hvilka han talade, men han böjde sig
icke denna gång; det låg den milde evangelisten på
<a id="page-216" class="pagenum" title="216"></a>
hjärtat att, också han, engång nedböja sina åhörare inför
den Allsmäktiges tron. På samma gång han talade
kärlekens tröst, visade han äfven sanningens tänder.
</p>

<p>
Han tillämpade dagens text på Esaias&rsquo; ord och
Marias lofsång: »Alla dalar skola upphöjas och alla
kullar förnedrade varda. De mäktige hafver han satt af
sätet och uppsatt de ringa.» Detta är upphöjelsen efter
Guds rikes lagar. Människorna söka höghet och ära
med minsta möjliga själfförsakelse. De klifva helst på
hvarandras axlar, trampande under sig de ringa och
svaga. Men Gud upphöjer ingen, som han ej förut
nederslagit. De stora höjderna stiga endast ur stora
djup. Aldrig hade David uppnått en så hög ära, om ej
bedröfvelsen gått som vattufloder öfver hans själ, om
han ej ätit aska för bröd och blandat sin dryck med
tårar. Kristus vid sin himmelsfärd var densamme Kristus,
som dött för oss i smälek på korset. Hvilken dristade
mäta sig med hans apostlar? Och dock voro de på
jorden de ringaste och mest föraktade, liksom sin
mästare. »Du elända, öfver hvilken alla väder gå, och
du tröstlösa, si, jag vill lägga dina stenar i blyglans och
lägga din grundval med safirer och vill göra dina tinnar
af rubin och dina portar af gnistrande ädelstenar.
Ty bergen skola vika och högarna falla, men min nåd
skall icke vika från dig, och mitt fridsförbund skall
icke förfalla, säger Herren, din förbarmare.» (Es. 54:
10-12.)
</p>

<p>
Predikanten slutade med några få ord till afsked
och tack. Den så ofta undfallande läraren var såsom
förvandlad. Han kände sig stå till räkenskap inför sin
Gud. Hvad frågade han efter jordens väldige? Han
erfor något inom sig af Esaias&rsquo; ande och kraft: denne
det gamla testamentets evangelist kunde nederslå högarna,
<a id="page-217" class="pagenum" title="217"></a>
såsom han upprättade dalarna. Och det adelsstolta
Stockholm, det högmodiga tidehvarfvet, som så obevekligt
förtrampade allt det ringa, det svaga, det vanbördiga
under sin fot, behöfde, efter så många milda maningar,
en varning till afsked, lika godt hvem den träffade.
Herrarne i riksstyrelsen och deras vederlikar tyckte icke
om Johannes Matthiæ predikan; det var väl, att han
bortskickats till Strengnäs. Fröken Kerstin satt stum
och tankfull. Försakelsen, förödmjukelsen ingingo ej i
hennes uppfattning af äran. Och dock var där något
storartadt, som anslog henne, i dessa fallande berg och
stigande dalar. Hon upptog dem i sin tankegång, hon
tillämpade dem på sitt sätt.
</p>

<p>
Lifsuppfattningen begynte mogna i Kristinas sjuttonde
år. Hennes tysta närvaro vid rådets öfverläggningar
vidgade synkretsen och ingaf henne, som dittills endast
sett kronans rättigheter, en aning äfven om kronans
pligter. Det fanns ögonblick, när hon tog sitt blifvande
kall på fullt allvar, likasom det fanns andra, när hon
åter glömde det. Studierna, som hon fortfor att älska,
antogo en annan riktning. De klassiska språken, teologin,
filosofin och matematiken fingo för en tid vika för
studier i historia och statsrätt. Folkrättens berömde
grundläggare, Hugo Grotius, Sveriges ambassadör i Paris,
blef nu, jämte Tacitus, hennes älsklingsförfattare.
</p>

<p>
Efter middagstaffeln företog drottningen sin dagliga
ridtur, denna gång, helgdagen till ära, åtföljd af en mer
än vanligt lysande svit. Hon red öfver den till hälften
planerade Drottninggatan och öfver den landsväg, som
sedan blef Norrtullsgatan, till de landtliga trakterna af
nuvarande Haga park, drack ett glas vatten ur källan
vid skogvaktarebostället, gjorde en omväg söderom Brunnsviken
till nuvarande Söderbrunn och återvände till Ladugårdslandet
<a id="page-218" class="pagenum" title="218"></a>
på den väg, som ännu, i dess utvidgade och
mera vårdade skick, kallas Drottning Kristinas väg.
Dessa ridturer saknade ej en politisk betydelse. De
vande hufvudstadens befolkning att se sin blifvande
herskarinna uppträda, fri och obunden af förmyndares
tyglar, i hela glansen af ungdom och framtidsförhoppningar.
</p>

<p>
Riddräkten klädde henne förträffligt. Hon såg bra ut
i sitt raska traf, med sin lediga hållning, sina af ridten
purprade kinder, sina stora, glänsande ögon, som tycktes
genomtränga allt, och det blonda, fladdrande håret,
vindens lekboll, som stal sig ut under hennes svarta
sammetsbarett. Hon förstod att förena sin kungliga
värdighet med ett så otvunget ungdomligt skick, en så
frimodigt glad hälsning till alla som mötte henne, att
på söknedagarna tvätterskan glömde sin klappbrygga och
dalkarlen stannade med sin handkärra för att uppfånga
sin andel af deras frökens alla hjärtan vinnande ögonkast.
Nu på helgdagen, när allt som i den trånga,
smutsiga staden behöfde andas och vederkvickas, strömmade
ut till solskenet och vårluften på Ladugårdslandet,
möttes drottningen öfverallt af täta, beundrande folkskaror.
Just sådan ville de se sin fröken. Hvad skulle
icke hon uträtta, när hon en dag tog makten af
herrarne! Kristina var populär, som alla unga tronarfvingar.
Hon, hon skulle göra allt bättre än det nu
var. Allt som suckade i betryck och armod, allt som
led förfång eller orättvisa, såg upp till henne som till
en försyn. Hon skulle uträta allt som nu var snedt;
hon skulle bota allt som nu var i olag; hon var den
kommande hjälparinnan i all nöd, den efterlängtade
befriarinnan från allt öfvervåld. Herrestyrelse har aldrig
varit älskad i Sverige, äfven när den förtjent att vara
det; konungamakten är en så gammal tradition och så
<a id="page-219" class="pagenum" title="219"></a>
djupt rotad i folkets föreställningar, att äfven den frie
mannen vill se en enda råda, och råder icke denne
ene, pratas han kull. Men denna prinsessa skulle råda,
det såg man redan på den säkerhet, hvarmed hon styrde
sin ystre donske springare Rurik, som undanträngt
Caballero.
</p>

<p>
Var hon icke den store kung Gustafs dotter? Han,
den folkkäre, hade redan, efter sitt ärorika fall, hunnit
blifva en myt. Under hans tid föreställde man sig allting
bättre och så som det skulle vara; då visste man
hvem man borde vörda och lyda. Hvem visste det nu?
Allas ögon ville i dottern igenkänna fadern: det var
uppenbart han; man kunde ej misstaga sig. Så kunde
ingen annan sitta till häst, så blid kunde ingen annan
skåda omkring sig och hälsa på fattigt folk. Där gick
ett gladt sorl genom åskådarnes leder, när Kristina
red tillbaka öfver Norrbro och Mälarens friska vårvindar
blåste i den främst ridande hofjägarens blågula standar.
&mdash; Si, den Guds utkorade, är hon icke rätt som en
ängel från himmelrik? Hvarför vänta de? Hvarför
uppsätta de icke henne nu genast på tronen? Hör
hon icke Sveriges allmoge till? Men herrarne, herrarne,
ja, de ha det godt nu, så länge de makten hafva, och
släppa ej vår välsignade fröken till hennes rätt.
</p>

<p>
Ett sorl, som liknade knot, hördes bland en skara
sjömän vid Skeppsbron.
</p>

<p>
&mdash; Huru länge skola vi tåla herrarnes regemente? ...
Myndig! Myndig! Drottningen myndig!
</p>

<p>
Kristina hörde detta och sporrade hästen, hälsande
åt alla sidor. Sjömännen öfverröstades.
</p>

<p>
&mdash; Si, nu hälsade hon återigen! Det var på mig
hon hälsade ... Nej, på mig ... Gud signe henne, det är
<em>vår</em> fröken; hon skall råda och ingen annan!
</p>

<p>
<a id="page-220" class="pagenum" title="220"></a>
En lustig skräddaregesäll, inklämd med sin tunna
person mot broskranket, företog sig att sjungande öfversätta
de kringståendes känslor med den gamla danslekens
ord:
</p>

<div class="poem-container">
  <div class="poem">
    <div class="stanza">
      <p class="verse">Hej, säj, så får du mej,</p>
      <p class="verse">och får du mej, så står du dej!</p>
    </div>
  </div>
</div>

<p class="noindent">
Hvarpå en annan tunn medbroder, lika inklämd på
motsatta sidan af bron, profetiskt fortsatte:
</p>

<div class="poem-container">
  <div class="poem">
    <div class="stanza">
      <p class="verse">Vill du inte ha mej, får du låta bli mej,</p>
      <p class="verse">vill du inte si mej, får du gå förbi mej,</p>
      <p class="verse">si, så är jag fri från dej!</p>
    </div>
  </div>
</div>

<p class="noindent">
Kristina har berättat, att rådet erbjöd henne kronan
redan i Oktober 1643, ett år före tiden. Däraf finnes i
historien intet spår, men väl många, att folket ville
påskynda myndighetsåldern. Hon visste detta, och det
öfverensstämde med hennes brinnande längtan att utföra
storverk. Men hon förstod, att tiden kräfde manskraft
vid statsrodret, och var klok nog att vänta. Hon mognade
hastigt under folkets kända medhåll. Riksförmyndarne
insågo, att hon var drottning, innan hon ännu bar kronan,
och från denna tid begynte Kristinas mening tynga i
styrelsens vågskål.
</p>

<p>
När hon uppnått slottsporten, höll hon stilla, betraktande
från sadeln de högtidsklädda folkskarorna och den
i solskenet glittrande strömmen.
</p>

<p>
&mdash; Se &mdash; sade hon till gamle riksamiralen Gyllenhjelm,
som var henne till möte vid porten &mdash; detta är
mitt parlament, min krigshär och min flotta! Finns
någon skönare ädelsten i en krona, än folkets kärlek?
För detta folk skall jag göra allt, uppoffra allt, försaka
allt. Jag skall göra det icke blott mäktigt och rikt;
jag skall göra det lyckligt. Min lager skall icke fläckas
<a id="page-221" class="pagenum" title="221"></a>
af blod, min ära skall vara folkets frihet och välstånd,
min lön dess välsignelser. Store Gud, huru kan någonsin
en furste öfvergifva sitt folk eller söka sin ära i främmande
länders hyllning? Hvad jag kan uträtta står i
Guds hand, men historien skall intyga, att jag blifvit
mitt folk trogen. När jag dör, skola svenskarne säga
om mig: om hon icke förmådde allt, så ville hon allt
och försakade allt för vår lycka. Och när jag dör ogift,
skola de tillägga: hon älskade oss så högt, att hon icke
ville dela sin kärlek.
</p>

<p>
&mdash; Jag får inte höra hvad de säga; jag har inte,
som min nådiga frände, ett sekel kvar att lyssna på
folkprat, genmälde skämtande den sextionioårige Gyllenhjelm,
hvars förvantskap med det kungliga huset gaf
honom rätt att språka fritt. &mdash; Men när jag omsider
möter min nådiga frände på de elyseiska fälten, vill jag
hörsammast skicka Tungel att kunskapa ... Nej, han är
inte till finnande där, han bor troligen litet lägre ned.
Men jag skall gå själf, jag skall spöka i Riddarholmskyrkan
vid början af nästa århundrade och leta bland
inskrifterna efter min nådiga frändes äreminne. Såframt
ej Sveriges stormäktiga drottning därförinnan eröfrat
Europa och ligger begrafven i Rom ...
</p>

<p>
&mdash; Jag skall tänka därpå, sade Kristina muntert.
Min frände kan skicka Torstenson till Rom att beställa
kvarter. Näst Riddarholmskyrkan har jag intet emot att
hvila i Peterskyrkan, blott inte som påfve. Det lärer
hvarken anstå mitt kön eller min tro. Förr torde jag
göra påfven till lutheran, än han mig till papist ... Men
hör, hvad är det de sorla där nere?
</p>

<p>
&mdash; De ropa: drottningen myndig!
</p>

<p>
&mdash; Det tror jag dem om. Det är de femtusen män,
förutom kvinnor och barn, vid sjön Genesaret. Skillnaden
<a id="page-222" class="pagenum" title="222"></a>
är, att de förre femtusen redan ätit sig mätte och desse
begära få göra det. Godkväll, frände. Det är tid att
följa Mästarens föredöme och draga sig undan.
</p>

<p>
Hon hade rätt; det var tid att försvinna, ty ropen
blefvo allt högljuddare. En skvadron af lifgardet red
fram och posterade sig framför slottsporten. Denna försiktighet
blef öfverflödig. Så snart den stolta, unga
prinsessa, som så förtjusat åskådarne från höjden af
Ruriks sadel, försvunnit, tystnade sorlet efter hand, och
skarorna skingrade sig.
</p>

<p>
När drottningen red in med sin svit på borggården,
uppkom ett ögonblicks trängsel, ty äfven där stodo skaror
af nyfikne. Hagar befann sig i sviten. Hon hade stigit
af hästen och kastat tygeln åt ridknekten, när hon tätt
framför sig upptäckte bland åskådarne en äldre man,
som med stirrande häpnad betraktade henne. Denne man
hade hon sett förut; ja, hon kunde ej misstaga sig: vårtan
på hans finrakade haka gjorde honom lätt igenkännelig.
</p>

<p>
&mdash; Är det icke tullnären Lydik Larsson från Helsingfors?
frågade hon.
</p>

<p>
&mdash; Jo, ers nåd, svarade förlägen den forne beskyddaren
med en bugning, som ej kunde vara djupare,
om den gällt drottningens egen höga person.
</p>

<p>
&mdash; Och känner ej tullnären mera igen mig? återtog
Hagar, själf knappt mindre förlägen, när hon ihågkom
deras afsked för tre år sedan, då Larsson presenterade
henne i den snäfva nya hastverksklädningen för presidenten
Kurck i Åbo.
</p>

<p>
&mdash; Jag skulle ej fördristat mig igenkänna jungfru
Hagar, om jag ej fått höra af hans nåd presidenten, att
... att ...
</p>

<p>
&mdash; Ja, att tiderna förändrats, inföll den unga hofjungfrun.
Det var något brydsamt att nu erinras om
<a id="page-223" class="pagenum" title="223"></a>
Åbo-klädningen, som fordom var helgdagsdräkt för en
barfota, men i silke och sammet tager man sådant lätt.
&mdash; Jag kände genast igen tullnären och ser, att hälsan
har varit god. Tack för sist; det var tullnären, som
förde mig ut i världen. Kan jag vara till någon tjenst?
Jag kan ej bjuda tullnären upp till mitt rum, det är
ej tillåtet, och jag måste nu kläda om mig; fröken har
ett litet värdskap i kväll för sin hofpredikant, som skall
flytta till Strengnäs.
</p>

<p>
&mdash; Jag skulle underdånigst ha en liten begäran,
men det tör vara olägligt ...
</p>

<p>
Hagar eftersinnade. Hon tänkte på fru Beata och
skulle icke för hela Stockholms slott ha vågat införa en
främling i den kungliga våningen. Men där fanns på
nedra botten ett mottagningsrum för supplikanter af
lägre stånd. Hon anvisade honom detta rum och lofvade
snart vara tillbaka.
</p>

<p>
Tullnären satt där i sällskap med en bryggare och
en fiskmånglerska, som väntade på audiens hos köksmästaren.
Hans tankar gjorde en rundresa från Stockholm
till Turholm, veko i förbifarten in i Kaskas torp
och voro strax åter i Stockholms slott.
</p>

<p>
&mdash; Begriper du något, min gubbe? sade han till
sig själf. &mdash; Nästa gång du ser ett pyre ligga i en
näfversko någonstädes i ödemarken, så inbilla dig icke,
att det alltid skall ligga där! Det tör hända, att du
hittar det om några år i sammet och guld i en drottnings
följe. Hvarför tog jag inte lyckobarnet till mitt,
när det bjöds? Arten satt i henne: fram skulle hon,
och fram kom hon. Undrar, om hon är högfärdig ...
</p>

<p>
Fiskmånglerskan hade sett Hagar på trappan och
hviskade till bryggaren:
</p>

<p>
&mdash; Såg käre far frökens troll?
</p>

<p>
<a id="page-224" class="pagenum" title="224"></a>
&mdash; Hvem skulle det vara? frågade bryggaren.
</p>

<p>
&mdash; Frökens finntroll. Hvar människa vet ju, att
otyget flög hitöfver i korpahamn och blef förvandladt till
jungfru, när det satte sig på Tre kronor. Det är nu
hon där, som vet allting och kan allting. När fröken
behöfver veta någonting, säger hon pull pull, så kommer
finntrollet och lär henne att läsa bakfram i Guds ord.
Intet under, att fröken är så skräckeligen lärd. Men si,
korpvingarna växa beständigt ut i ryggen på&rsquo;na; då säger
trollet: mutta tutta, så krypa de in igen under klädningslifvet ...
Så länge det nu räcker; inte lär det räcka
länge, innan sömmarna spricka ... Bevare oss, när man
talar om trollet, är det inte långt borta!
</p>

<p>
Hagar inträdde i hofdräkt, skygg och motvillig; hon
kunde icke vägra att höra sin gamle beskyddare. När
hon varseblef sällskapet, grep hon till sitt nyligen återupplifvade
förråd af finska. Tullnären talade finska som
sitt andra modersmål, och samtalet fördes på detta
språk, likasom för att bekräfta alla onda rykten om
korpvingarna under klädningslifvet.
</p>

<p>
&mdash; Undskyll &mdash; sade den så illa beryktade flickan
&mdash; jag har ej mer än några minuter lediga; klockan sju
är min tjenstgöring. Kan jag vara tullnären till något
gagn i Stockholm?
</p>

<p>
&mdash; Det är så &mdash; anförde Lydik Larsson ödmjukeligen
med en beundrande blick på lyckobarnet &mdash; att
Betty är nog en husesam hustru, men år och barn, ser
nådiga jungfrun, och plikt till kronan, snäfva sportler,
dåliga tider ... Jag söker lediga tullnärssysslan i
Åbo ...
</p>

<p>
&mdash; Lycka till!
</p>

<p>
&mdash; Ja, där som jungfru Hagar ville gunstbenäget
gifva en aldrig så liten puff åt lyckans hjul för en
<a id="page-225" class="pagenum" title="225"></a>
gammal tjenares bästa, kunde väl meriterna komma i
nådig frökens höga åminnelse.
</p>

<p>
&mdash; Nu tala de trollspråket, hviskade fiskmånglerskan
åt sin granne. &mdash; Ser käre far bucklan på klädningslifvet
under högra skulderbladet?
</p>

<p>
&mdash; Begär tullnären, att jag skall tala med fröken
om sysslan i Åbo?
</p>

<p>
&mdash; Det vore min allerödmjukaste åstundan för Bettys
och barnens skull.
</p>

<p>
&mdash; Det går icke. Begär så gärna, att jag skall
flytta Turholm till Riddarholmen! Fröken har intet att
skaffa med sysslorna, och jag har intet att skaffa med
frökens gunstbevis.
</p>

<p>
&mdash; Jag trodde &mdash; genmälde Larsson, förnärmad af
hvad han ansåg för ogunst och otack &mdash; jag trodde, att
en fattig kronans tjenare skulle vara gunstigt ihågkommen
från förra tider ...
</p>

<p>
Hagar blygdes. Hennes svar hade varit så kallt
afvisande.
</p>

<p>
&mdash; Jag glömmer ej, käre Larsson &mdash; tillade hon i
blidare ton &mdash; att ni engång varit mycket god mot
mig. Det var ni, som gaf mig böcker och lät mig läsa för
Petrus Luth. Hvar finnes han nu? Och lefver Cannabis?
</p>

<p>
&mdash; Min svåger Luth är nu prästvigd och tänker sig
ut i kriget som fältpredikant. Cannabis, eller Cambis,
som folket säger, fortfar att hålla skola för stenarna på
Hertonäs.
</p>

<p>
&mdash; Har ni hört något från Kaskas torp?
</p>

<p>
&mdash; Intet annat, än att där finnas många hungriga
munnar och bark i grytan. Det sägs, att Jerusalems
skomakare varit där i höstas. Jag skall på återvägen
hvila min häst vid torpet och berätta för Dordej ... att
tiderna ändrats.
</p>

<p>
<a id="page-226" class="pagenum" title="226"></a>
&mdash; Ja, ja, säg, att den fattiga flickan, med hvilken
hon delat sin sista brödkaka, mången gång hellre ville
valla korna i Kaskas torp, än ...
</p>

<p>
Hagar utsade icke sin mening. Hon framsökte en
börs ur sin kjolsäck och skakade ut dess innehåll i tullnärens
hand. Det var endast ett litet guldmynt och
något småsilfver. Allt det öfriga hade hon slösat bort,
utan att minnas hvart.
</p>

<p>
&mdash; Jag skall skicka mer, sade hon, förlägen öfver
den obetydliga gåfvan. &mdash; Hvarför är tullnären i Stockholm?
Är det för sysslan? Var ej vred på mig! Jag
vågar ej tala med fröken därom, men jag skall tala
med presidenten.
</p>

<p>
Hon hade ännu kvar den förunderliga gåfvan att
vinna hjärtan, hvilken Lydik Larsson så ofta erfarit.
</p>

<p>
&mdash; Jungfru Hagar skall ej göra sig omak &mdash; svarade
han, till hälften blidkad &mdash; fastän jag, skam att
säga, gjort mig omak med denna resan för hennes skull.
Där har ju varit urtima ting i Karis om händelsen i
torpet för mer än sexton år sedan, och jag är här för
att ytterligare uppsätta mitt vittnesmål för hans nåd
presidenten. Jag har ju sett den döda, och jag tänkte
strax, att hon var af bättre folk.
</p>

<p>
&mdash; Och hvad har där yppats vid tinget? Har man
hört något namn?
</p>

<p>
&mdash; Intet namn, som jag vet, men väl andra förunderliga
ting.
</p>

<p>
Klockan slog sju i slottstornet. Det gällde minuten
och fru Beata. Hagar hann endast räcka sin hand till
afsked och försvann så snabbt, som hade verkligen
korpvingarna vuxit ut ur klädningslifvet.
</p>

<p>
&mdash; Nära var det, att sömmen sprack, hviskade fiskmånglerskan.
Hörde ej käre far, huru hon gång efter
<a id="page-227" class="pagenum" title="227"></a>
gång sade: mutta tutta? Bort måste hon, förstås, för
att fröken ropade pull pull. Det är väl återigen påfvens
katkes hon skall läsa till aftonbön ...
</p>

<p>
Johannes Matthiæ hade afböjt de ärebetygelser,
hvarmed drottningen velat bevisa honom sin erkänsla.
Endast ett litet utvaldt sällskap af lärde och andlige var
inbjudet till aftonmåltiden i slottet, där man täflade att
betyga den nye biskopen sin tillgifvenhet.
</p>

<p>
&mdash; Eders högvördighets varning i dag skall icke
falla på hälleberget, sade Kristina med en vacker blick
till sin forne lärare, där de efter måltiden sutto i ett
förtroligt samtal. &mdash; Torde hända, att vi, stackars högtuppsatte,
mången gång skulle önska oss en ringare lott,
än andra föreställa sig. Jag förstår, det är intet berg
så högt och ingen dal så låg, som höjderna och djupen
i en människosjäl. Men skall ock småfolket, som afundas
oss, uppfatta eders högvördighets ord efter deras
inre betydelse? Skall man ej tillämpa dem på kronan
och adeln?
</p>

<p>
&mdash; Undskyll min dristighet, svarade biskopen. Inför
denna dagens text stå hög och låg lika. Hvad är stort?
Hvad är smått? Efter Guds rikes lag är det de i
anden fattige, som höra himmelriket till, och de i Gud
saktmodige, som skola besitta jorden. Man skall intet
förglömma, att det var till fattige fiskare, som Mästaren
sade: eder är gifvet att veta Guds rikes hemlighet.
Jordisk höghet står fast hårdare mot försakelsen af sig
själfvan. Har ock tornspiran längre väg att falla till
marken, än löfvet af videbusken. Nådigaste fröken, tag
intet illa upp ett afskedsord af eder gamle lärare, som
nogsamt vet, hvilka höga gåfvor äro eder förlänade med
ett konungsligt sinnelag, för hvilket jag hvar dag prisar
Gud. Men de höga gåfvor äro att förlikna vid höga
<a id="page-228" class="pagenum" title="228"></a>
master och segel på skepp, som skjuta starker fart och
mycket kränga. Där skall vara mera barlast i dem, än
i lågt byggda galejor, och menar jag, att under det
skrymmande gods, som regementet med sig för, skall
där vara en stark bottenlast af ödmjukhet och hjärtats
försakelse. De skola nog finnas, som ropa till eder:
fri och myndig, fri och myndig! Men si, fri och myndig
är allenast den, som icke trälar under hjärtats vankelmodiga
begärelser, utan står frigjord i Guds sanning på
eviga fästen.
</p>

<p>
Kristina åhörde läxan tålmodigt och lugnt. Nu
tryckte hon varmt den gamle lärarens hand och sade:
</p>

<p>
&mdash; Jag tackar ers högvördighet. Vid min tron skall
sanningen alltid vara välkommen, helst när hon kommer
med så öppen panna som eder. Ni känner mig ... törhända
bättre, än jag känner mig själf. När de stora
djupen upplåta sig för min fot, skall jag minnas edra
ord och ödmjuka mig för att stiga ...
</p>

<p>
Hon hycklade icke. Hon ville verkligen vara ödmjuk,
den sjuttonåriga Kristina ... ödmjuk för att stiga.
</p>

<h3 class="chapter" id="chapter-1-20">
<a id="page-229" class="pagenum" title="229"></a>
20. Askungen.
</h3>

<div class="motto">
<p class="motto">
Hon blef ingen riktig prinsessa.
</p>

</div>

<p class="first">
<span class="firstchar">E</span>n ung mans beslut under drufvornas inflytande likna
daggmaskarna, som krypa upp i dagsljuset vid
regnväder, men krypa vid klar luft tillbaka i jorden.
Gustaf Kurck hade rest till kriget i Tyskland med sin
faders tillåtelse, utan försök att medföra Hagar. Hon
vågade åter visa sig i sin forne beskyddares hus.
</p>

<p>
Det var en eftermiddag; presidenten Kurck var utgången.
Hagar inträdde i den nådiga fruns arbetsrum
och fann henne upptagen af det kära arbetet att med
egen hand tillklippa vissa små plagg för en väntad ny
arftagare. Styfsonen Gabriel, tretton år och student i
Åbo redan vid elfva års ålder, tvättade rosten af ett
par gamla romerska mynt i sin lärda myntsamling. Egna
döttrarna Karin och Märta hängde modern i kjolarna
och hindrade arbetet.
</p>

<p>
&mdash; Mademoiselle &mdash; sade den nådiga frun till guvernanten
&mdash; tag vård om barnen; de kunna skada sig på
saxen!
</p>

<p>
&mdash; Nej, nej, Hagar skall berätta en saga för oss!
bad enträget den fyraåriga Karin.
</p>

<p>
<a id="page-230" class="pagenum" title="230"></a>
&mdash; Berätta något för dem, så lämna de mig i ro!
instämde modern.
</p>

<p>
Och Hagar berättade för barnen om skogen vid
Kaskas torp, huru den höga, mörka furan såg ned på
myrstacken vid sin rot och huru kungsörnen kretsade
högt i luften öfver skogsdufvornas bon. Där var ett
stort, mossklädt berg, där trollen hade sin bostad i
klyftorna, och när man knackade med en sten på berget,
klang det som silfver därinne. Vid foten af berget satt
en fattig, barfota flicka i sin tunna kjol och vaktade
korna. Hon kallades askungen för att där var en stuga
vid skogsbrynet, och där brukade askungen sitta i spiseln
och värma sig, när hon frös. När hon gick ut med
korna, fick hon ett stycke hårdt bröd; vatten fick hon
i källan. En dag, när hon öste vatten i näfverrifvan,
såg hon i källans spegel en liten trollflicka, som sade
till henne: »Vill du blifva prinsessa, du?» &mdash; »Visst
vill jag det,» sade askungen, för hon frös och var
hungrig. &mdash; »Gå då till berget,» sade källflickan, »och
knacka sju gånger hårdt med stenen. När du knackat
sju gånger, skola trollen fråga hvad du vill, och då
skall du svara: jag vill gifva eder min frihet.»
</p>

<p>
Modern smålog åt barnens häpna uppmärksamhet.
Unge Gabriel vände sig om från mynten och lät förnimma,
att detta var alltför trolskt. Aldrig må askungen
varit så tokig att gifva sin frihet?
</p>

<p>
&mdash; Ja, säg, fortfor Hagar, var det ej trolskt? Men
så gjorde askungen. Hon gick till berget, knackade sju
gånger, och när trollen frågade hvad hon ville, svarade
hon som källflickan rådt henne svara. Då sade trollen:
här växer en liten årsgammal rönn. Skär först en
springa i rönnen. Skär dig sedan i vänstra lillfingret,
så att där kommer en droppe blod. Lägg sedan den
<a id="page-231" class="pagenum" title="231"></a>
blodsdroppen in i springan på rönnen, foga springan
tillsamman, och knyt ett starkt band däromkring. Då
skall din frihet vara där, så länge den rönnen står, och
då skall du blifva en prinsessa.
</p>

<p>
&mdash; Gjorde askungen det?
</p>

<p>
&mdash; Ja, det gjorde hon. Och när hon sade till
trollen: nu har jag bundit min frihet i rönnen, hörde
hon i luften ett starkt susande såsom ett stormväder.
Då slog den stora kungsörnen ned på henne och tog
henne i sina klor och bar henne öfver hafvet till kungens
gård, och så blef askungen nästan en prinsessa. Men
riktigt blef hon det icke ändå som andra prinsessor, för
att springan i rönnen var icke så hårdt tillbunden, som
den skulle vara. Där hade sipprat ett pikku litet korn
ut af friheten, och det var stort nog att icke göra henne
alldeles till prinsessa, men ändå icke stort nog att frigöra
henne från trollen. Och nu går askungen, som är
till hälften prinsessa, till hälften barfota, och väntar och
väntar. Den årsgamla rönnen har nu vuxit till ett stort
träd och bär så vackra, hvita, doftande blommor och så
röda bär, men hvad hjälper det askungen? Hennes
frihet är ju bunden, så länge rönnen står. Hon väntar
i dag och väntar i morgon och väntar i år och i månader,
att rönnen skall blifva gammal och murken, tilldess att
slutligen den barmhärtiga stormen kommer och blåser
honom omkull. Men det dröjer länge, å, det dröjer
så länge, länge! Rönnen är nu i sin första ungdomsblomma,
och den stackars askungen, som skulle blifva
prinsessa, men icke blef en riktig prinsessa, skall kanske
blifva gammal och grå, förrän rönnen blir gammal.
Hvarför skulle hon binda sin frihet?
</p>

<p>
&mdash; Men hon skulle gå dit och knyta upp bandet,
menade Karin Kurck.
</p>

<p>
<a id="page-232" class="pagenum" title="232"></a>
&mdash; Nej, hon skulle gå dit och hugga omkull rönnen,
tillrådde unge Gabriel.
</p>

<p>
&mdash; Jag vet inte. Kanske gör hon det ena eller det
andra, svarade Hagar.
</p>

<p>
Fru Sofi De la Gardie hade efter hand blifvit intresserad
af sagan.
</p>

<p>
&mdash; Mademoiselle &mdash; sade hon åter till guvernanten,
som begrundade sagans moraliska tillämpning &mdash; gif
barnen deras aftonvard; det är tid att de gå till hvila.
Och du, Gabriel, bär den skräpiga myntlådan till din
kammare, hon ligger i vägen. Godnatt, mina små!
</p>

<p>
Förgäfves bad Karin få höra sagan om igen.
Modern var öm och god, men ordningen sträng i det
Kurckska huset. Barnen kysste sin mor på handen och
lydde.
</p>

<p>
När de gått, betraktade fru Sofi De la Gardie
berättarinnan med en moderligt forskande blick och
frågade:
</p>

<p>
&mdash; Är du askungen?
</p>

<p>
&mdash; Jag tycker ibland så, svarade Hagar.
</p>

<p>
&mdash; Hvad fattas dig, barn? Har du icke fått allt?
Slösar ej fröken Kerstin sin godhet på dig? Har du
icke fått lärdom efter ditt sinnes åtrå? Har du ej tillgifna
vänner och allt hvad du kunnat önska i dina
djärfvaste drömmar? Hvad begär du då mer?
</p>

<p>
&mdash; Friheten, var det skygga svaret.
</p>

<p>
&mdash; Barn, barn, det finns ingen sådan frihet, som du
begär. Allt måste böja sig, drottningar icke mindre än
andra dödliga, ja, mycket mer. Friheten måste vi söka
inom oss, icke utom oss. Böja sig frivilligt för Guds
och människors lag, vara sig själf och dock kunna försaka
sig själf för sin pligt, se där den sanna friheten;
det finns ingen annan.
</p>

<p>
<a id="page-233" class="pagenum" title="233"></a>
&mdash; Ja, ers nåd ... Vara sig själf.
</p>

<p>
&mdash; Vara det bästa af sig själf, vara god och kärleksfull,
lydig och tålmodig, ständigt sökande nå en högre
fullkomning. Du tjenar en lärd och högt begåfvad prinsessa,
mitt barn; hon står i allt öfver dig, utom i ett,
som <em>hon</em> icke lärt, men som <em>du</em> fått lära. Fröken
Kerstin har varit tvungen att böja sig under sin fader,
sin moder, sin faster, under riksförmyndarne, under
lärare och hofmästarinnor, men icke nog länge och nog
strängt för att kunna med sitt själfrådiga lynne böja sig
under kronan. Hon är ofriare än du. Du har böjts
ända till jorden af fattigdom och värnlöshet allt från
din späda barndom: därför kan du nu, under yttre tvång,
vara rättsligen fri, om du förstår att bevara det bästa af
dig själf. Hagar, jag fruktar, att du är askungen, som
ville blifva prinsessa. I dig finnes någonting både medfödt
och inlärdt af fröken Kerstin.
</p>

<p>
&mdash; Stjärnorna säga så.
</p>

<p>
&mdash; Ja, det klingar ju mycket vackert. Men jag
skall säga dig hvad det i grunden är: det är <em>högmod</em>.
</p>

<p>
Hagar kufvade rebellen inom sig och teg.
</p>

<p>
&mdash; Du har hufvud nog att förstå mig. Har du
också hjärta att tro mig? Jag säger icke, att du alltid
bort förblifva i en fattig och tjenande ställning, men det
var icke lyckligt för dig att komma till hofvet. En
prinsessa, som icke är en riktig prinsessa, är någonting
mindre än hennes kammarpiga. Hvad man är, skall man
vara helt. En half människa är ett oting. Stackars
barn, förstår du dig själf? Du är hvarken falk eller
dufva, du är en gökunge, lagd i en annans bo, och vill
flyga med örnvingar. Fröken Kerstin duger till intet
annat än drottning: tag bort drottningen, och hon kan
<a id="page-234" class="pagenum" title="234"></a>
icke sticka en strumpa. Om nu du, som ej är en
drottning, vill likna henne, är du ju ingenting.
</p>

<p>
&mdash; Vendela Skytte var icke heller en drottning.
</p>

<p>
&mdash; Så gift dig som hon, och blif en förståndig
husmor! Askungen gör väl, om hon följer Karins
råd och upplöser bandet, icke Gabriels råd att hugga
kull rönnen. Vill du flytta till oss, eller vill du blifva
judinna?
</p>

<p>
&mdash; Ers nåd har varit mig huld ... ers nåd har varit
mer än en mor för mig ... men här är jag alltid half.
</p>

<p>
&mdash; Ja, ja, jag vet, men den tid tör komma, mitt
barn, när det halfva blir helt, återtog fru Sofi De la
Gardie med en rörelse, som intygade, att hon efter hand
försonat sig med sin gemåls planer för sonen Gustaf.
Med undantag af börden kunde det förnäma Kurckska
huset ej önska ett rikare parti eller en presentablare
svärdotter.
</p>

<p>
Presidenten återvände och anförtrodde sin gemål
något i enrum. Han var uppskakad af en nyhet, som
han nyss förnummit i rådet. En politisk hemlighet af
den högsta vikt hade blifvit förrådd, man visste ej huru
eller af hvem. Ett rådets beslut, förhandladt för slutna
dörrar och utan något annat vittne än rådsherrarne och
drottningen, hade samma dag blifvit meddeladt åt ett
främmande sändebud, som mindre än någon bort känna
dess innehåll. Vissheten därom, att man ej ens vid riksstyrelsens
förtrognaste rådplägningar befann sig säker
för lejde kunskapare, hade slagit alla med häpnad. Man
ville nu uppbjuda hvarje medel att komma förrädaren
på spåren och få honom fatt. Lyckades icke detta, var
ej allenast rikets säkerhet komprometterad: den ene af
rådet skulle misstänka den andre, och sålunda vore den
enighet förspilld, på hvilken rikets välfärd hängde.
</p>

<p>
<a id="page-235" class="pagenum" title="235"></a>
Mera kunde nu icke yppas, och äfven detta skulle
med största omsorg förtigas. En läsare i vår tid torde
ana sammanhanget. Peder Vibes kurir, som medförde
till kung Kristian IV rapporten om Nils Tungels förmenta
upptäckter, hade under någon förevändning blifvit
uppehållen vid gränsen och så väl förplägad, att man
lyckats åtkomma hans bref, som skickligt öppnades och
åter förseglades, sedan man hunnit taga en afskrift.
Vibes rapport var försiktig, intet namn nämndes. Visserligen,
hade Vibe tillagt, vore hans spejare icke att
lita på; han gjorde sig viktig och ville förtjena en god
sportel. Men där lästes likväl spejarens utsago, att
rådet den 12 Maj beslutit krig mot Danmark. Skulle
kung Kristian och hans ministrar tro Vibe eller tro
spejaren?
</p>

<p>
Presidenten mottog i utbyte ett förtroende om Hagar.
Flickan hade alltid varit storsint: nu hade hennes oförväntade
lycka gjort henne så högmodig, att hon icke
mera fördrog att tjena ens drottningen. Hvad skulle
man göra? Aflägsna henne från hofvet? Trolofvad
med Gösta, kunde Hagar upptagas som eget barn. Hon
vore nu i allt öfrigt så adelig vederlike som någon, men
börden, börden!
</p>

<p>
&mdash; Oroa dig icke, genmälde presidenten, jag har
funnit en utväg. Fröken Kerstin bråkar med en rannsakning
i Finland om Hagars börd. Jag har sörjt för
att saken bedrifvits lamt. Man hade kunnat komma till
oangenäma upptäckter. Man har uppdagat nya spår af
ett brott, men intet om flickans fader. Detta är hufvudsak.
Jag har vidtalat riksrådet Erik Ryning, lagman i
Sörmland, en ärans man och gift, som du vet, med en
Maria Kurtzell, men barnlös. Han är villig att adoptera
Hagar mot en liten väntjenst, som jag är i tillfälle att
<a id="page-236" class="pagenum" title="236"></a>
bevisa honom i processen om hans liffländska gods. Man
uppfinner ett motiv, en släktskap på vänster hand, och
allt är förklarligt. Familjen är gammal adel, namnet
ansedt och icke ovärdigt en förbindelse med vårt hus.
Kort sagdt, det går af sig själf, men behöfver tid, och
dittills bör Hagar ej lämna sin hoftjenst. Hemma hos
oss skulle hon möta Barbro och Ingeborg: det går icke.
Jag börjar tro, att Hagar lyckas behålla vind i seglen intill
drottningens myndighet, och då kan hon själf välja namn.
Men Ryning är säkrare: hon må blifva en Ryning.
</p>

<p>
&mdash; Och juden?
</p>

<p>
Presidenten höjde på axlarna.
</p>

<p>
&mdash; Jag gör hvad jag kan för att tillvinna vår blifvande
svärdotter hans bevågenhet. Han får det lagligt uppsatta,
fullständiga vittnesmål, som han begärt ... Hagar!
</p>

<p>
Föremålet för presidentens omsorger inträdde, okunnigt
om de planer, som smiddes för hennes framtid.
</p>

<p>
&mdash; Gösta sänder dig en fast hjärtetrogen hälsning,
sade presidenten, kyssande henne med faderlig ömhet på
pannan. &mdash; Han reste i förgår. När han återvänder från
kriget, värdig den han har kär, har han törhända något
mera att säga dig.
</p>

<p>
Hagars kinder öfvergötos af en glödande rodnad.
Det var första gången hon erfor, att föräldrarna gillade
sonens lidelsefulla böjelse. Det var mer: det var nära
nog en förlofning. Hvad skulle hon svara? Ingen hade
frågat henne. Hafvets irrande spån måste ju anse en
sådan förbindelse för höjden af lycka och ära. Hagar
böjde sig och kysste tigande sin beskyddares hand.
</p>

<p>
Fostermodern slöt henne i sina armar. Fru Sofi
De la Gardie älskade denna trotsiga flicka med allt
hennes öfvermod, all hennes onyttiga lärdom, alla hennes
fel, dem hon nyss så strängt tillrättavisat. Där fanns
<a id="page-237" class="pagenum" title="237"></a>
något hos detta barn från landsvägen, hvilket höjde
henne öfver en vanbörding och anslog en fostermoder,
som förlät stoltheten, emedan hon själf var så stolt.
Ord behöfdes ej nu: mor och dotter förstodo hvarandra.
Allt var så klart som en dunkel framtidsfråga kan vara,
och så afgjordt som det är möjligt, när den ena hufvudpersonen
tiger och den andra väntas tillbaka om några
år från ett blodigt krig.
</p>

<p>
&mdash; Vet du väl &mdash; fortfor presidenten i den förtroliga
ton, som var beräknad att upphöja ett nådebarn
till en dotter i huset &mdash; vet du väl, att Lydik Larsson
från Helsingfors är i Stockholm för att egenhändigt uppsätta
och bestyrka vittnesmålen om din födelse?
</p>

<p>
&mdash; Han har sagt mig, att han söker en syssla i
Åbo. Jag beder ers nåd hafva honom i gunstig åtanke.
</p>

<p>
&mdash; För din skull, för den omvårdnad han visat dig,
vill jag göra hvad i min makt står. Det dependerar af
kammarkollegium och lärer nog sitta hårdt, efter den
gode mannen förut blifvit bötfälld i tjensten. Han har
ock medfört protokollerna från tinget i Karis. Där äro
tre nya item tillkomna vid rättens rannsakning. Hustru
Dorothea Johansdotter erinrar sig, att hon på den dödas
linne sett ett märke med främmande stafvar, som liknat
det hebreiska Jahveh eller Jehovah på titelbladet i hennes
bibel, hvilket bestyrker judens utsago. En gammal knekt
har bekänt på sin sotesäng, att när han den natten
skjutsat en tung släde från Grabbacka i Karis till
Bengsnora gård i Svartå, ha där vid afresan suttit två
kvinnor med kusken i andra släden, men vid framkomsten
allenast en kvinna, och när knekten däröfver visat förundran,
har han fått fyra polska guldmynt med konung
Sigismunds bild för att tiga. Yttermera har en af herr
Åke Totts ryttare bekänt, att hans herre den natten ridit
<a id="page-238" class="pagenum" title="238"></a>
omkull en ensam kvinna på landsvägen, ej långt från
Nyby gård, men som de ridit i skarpt traf för köldens
skull, har ryttaren ej hunnit se sig tillbaka, om hon där
blifvit liggande eller stått upp. Detta samt öfriga vittnens
intyg sändes i bestyrkt afskrift till Ruben Zevi.
</p>

<p>
&mdash; Har ers nåd förnummit tidningar om min bror?
</p>

<p>
&mdash; Inga tidningar goda tidningar. Din morfader är
en förfaren räknemästare: han skall dela jämnt, behålla
pojken och förunna flickan åt hennes gudfar. Var aktsam,
barn, i din tjenst hos drottningen! Den dag skall
komma, när hon dig afstår åt dem som närmare äro.
</p>

<h3 class="chapter" id="chapter-1-21">
<a id="page-239" class="pagenum" title="239"></a>
21. Hvem är landsförrädaren?
</h3>

<div class="motto">
<p class="motto">
Var askungen en prinsessa, så förblef
drottningen en drottning.
</p>

</div>

<p class="first">
<span class="firstchar">S</span>venska rådets bekymmer öfver sin förrådda statshemlighet
blef med hvarje dag mera oroande. Nödiga
instruktioner att förbereda ett möjligt fredsbrott hade
afgått till sändebuden vid utländska hof; man underhandlade
i tysthet med Nederländerna och Hamburg;
man säkerställde sig på förhand i Warschau och Berlin,
man smickrade Vibe, man bemödade sig att öfvertyga
kung Kristian, icke just om sina vänskapliga tänkesätt,
men om Sveriges oförmåga att börja ett nytt krig. I all
stillhet rustades vid de blottade gränserna mot Skåne
och Norge. Man rådplägade huru Torstenson, på hvars
ingripande allt berodde, skulle långt ned i Tyskland få
del af planen, och se, då erfor man af Vibes rapport,
att allt var förrådt eller nära att blifva det. Ännu
tviflade Vibe, men han var skarpsynt och hade blifvit
varskodd; han skulle veta förskaffa sig säkrare underrättelser.
Man visste nu, att han hade medel därtill.
</p>

<p>
Hvem var förrädaren? Rådsherrarne betraktade
hvarandra med ett misstroende, hvilket de fåfängt sökte
dölja. En måste ju hafva skvallrat &mdash; icke afsiktligt,
det ville man i det längsta ej tro, men af pratsjuka, af
<a id="page-240" class="pagenum" title="240"></a>
lättsinne. Oxenstjerna hade motståndare: skulle någon
af dem ...? Desse motståndare åter gissade på rikskanslerns
anhöriga eller betjening. Man måste få den
skyldige fatt. Alla spårhundar sattes i rörelse.
</p>

<p>
Rikskanslern tillkallade en morgon sin spejare.
</p>

<p>
&mdash; Ola, sade han, du har blifvit lurad den 12
Maj. Förtälj mig än en gång hvad du sett eller icke
sett. Gif mig ett spår, och jag skall fylla spåret med
guld.
</p>

<p>
Skåningen upprepade rapporten med sin knipsluga
min. Han kunde ej vara öfverallt, men han var säker
på den han fått befallning att uppnosa. Tungel hade
gått ut på eftermiddagen till sin svåger vid Österlånggatan.
Vid niotiden på kvällen hade från detta hus
utgått en västgöte, som försvunnit i mörkret vid Bouchtska
gården. Ola misstänkte Vibes bostad, som var i nästa
kvarter, och bevakade huset till klockan elfva, då därifrån
utgått Vibes kammartjenare, beledsagad af en dalkulla,
som styrt sin väg till slottet och försvunnit där i
skuggan af en portgång. Därefter hade Ola bevakat
Vibes bostad hela natten och sett ljus brinna till klockan
tre, utan att upptäcka någon annan än kammartjenaren,
som ensam återvände.
</p>

<p>
&mdash; Hvem var västgöten?
</p>

<p>
Ola hade ej kunnat vara samtidigt på flera ställen.
Om västgöten var Tungel, hade han tillbragt natten hos
Vibe. Men Ola hade vid daggryningen gjort sig ett
ärende till Tungels hushållerska och fått veta, att hennes
husbonde sof hemma den rättfärdiges sömn.
</p>

<p>
&mdash; Och hvem var då dalkullan?
</p>

<p>
Ola lät förstå, att dalkullor i gemen äro kända för
ärbarhet, men där kunde finnas ett undantag.
</p>

<p>
&mdash; Dumheter!
</p>

<p>
<a id="page-241" class="pagenum" title="241"></a>
Sporteln utföll denna gång icke så rundlig, som
spejaren hade hoppats.
</p>

<p>
Tungel var måhända oskyldigt misstänkt. Man måste
leta ett nytt spår. Rikskanslern åkte till slottet och uppsökte
sin syster fru Beata Oxenstjerna. Någonting hade
runnit honom i hågen, ett vågadt infall, men det återstod
knappt något annat. Han anförtrodde öfverhofmästarinnan
så mycket han ansåg henne kunna bära af
statshemligheten.
</p>

<p>
&mdash; Jag har misstänkt Skytte, som är en räf, och
Gyllenhjelm, som är en pratmakare, men de gode herrarne
befinnas mera uppskrämde af denna saken, än jag. Tror
kära syster, att ärendet kunnat komma ut genom en hög
person, som var tillstädes i rådet?
</p>

<p>
&mdash; Bevare oss! utropade fru Beata förskräckt. &mdash; Aldrig
kan jag det tro, att fröken, som är så klok och
så tystlåten ...
</p>

<p>
&mdash; Det vet jag fuller väl, men om hon råkat försäga
sig i ungdomens obetänksamhet? Hon lär intet
fördölja för Ebba Sparre.
</p>

<p>
&mdash; Hvarken åt Ebba eller mig har hon någonsin
yppat hvad staten rör.
</p>

<p>
&mdash; Nej, kära syster är ej vorden delaktig af en
statshemlighet, men två unga sladdertaskor väga ej orden
så noga. Kan ej fröken hafva sagt åt Ebba omtrent så:
när vi nu få krig på närmare håll, ha vi att förvänta
min frände Carl Gösta, och huru skall jag mottaga
honom?
</p>

<p>
&mdash; Hvad ers kärlighet säger! utropade åter fru
Beata, nära att spricka af otålighet huru hon månde
uppdaga ett så fruktansvärdt attentat mot rikets välfärd.
&mdash; Omöjligt är det inte. Jag har alltid sagt, att så klok
hon är, fröken Kerstin, är hon i älskogstankar inte en
<a id="page-242" class="pagenum" title="242"></a>
isbit mer än andra vid hennes år. Är ock Ebba understundom
nog lösmunt, till och med emot mig; jag vill
nu ej säga om fröken, huru hon gör mig lifvet snarlikt
en kardas tinnar att däröfver klifva. Skulle nu Ebba ...
nej, ers kärlighet, nej, det måste ha kommit ut genom
en annan tandrad, och här finnes en annan ...
</p>

<p>
&mdash; Har fröken någon annan förtrogen än Ebba?
</p>

<p>
&mdash; Förtrogen? Nå ja, så förtrogen, som man kan
vara med sin knäracka, när man ger henne socker. Här
är ju ett nytt smeköga, som ers kärlighet vet.
</p>

<p>
&mdash; Läserskan?
</p>

<p>
&mdash; Ja, den finska häxungen. Jag har nu tålmodigt
väntat i nio månader, att korpvingarna växa ut från
skulderbladen, som folk säger; men ännu förmärkes ej
annat, än att fröken med hvar dag råkar i snaran fast
hårdare och nu vill upphöja styggan till adelig vederlike.
Hon skall vara af judeblod, sägs det. Låt henne få
makten, så slippa vi snart präster och kyrka.
</p>

<p>
&mdash; Dårskapen skall ock hafva sin tid. Förtälj mig
hvad kära syster tror om kammarpigan Hagar Ring.
Skulle fröken ha yppat för henne något, som riket rör?
</p>

<p>
&mdash; Nej, det tör jag ej kännas vid, men låt mig
eftersinna ... Fröken har på sitt bord en tänkebok med
permar af grönt saffian, där hon hvar dag skrifver sig
till minnes någonting, som kommer henne märkeligt för.
I den boken kan hon hafva låtit något komma i skriften
om rådets beslut, och efter hon är så ovårdsam om
kläder och böcker, kan den boken ha blifvit på bordet
liggande, när fröken vändt ryggen till. Om nu kammarpigan
Hagar, som ofta hela dagarna sysslar i frökens
rum, fått den boken att se, har hon där kunnat läsa ...
</p>

<p>
&mdash; Kära syster menar dock inte, att hon därmed
gått till danska sändebudet?
</p>

<p>
<a id="page-243" class="pagenum" title="243"></a>
&mdash; Det törs jag heller inte säga &mdash; återtog fru
Beata något förlägen &mdash; men där torde finnas andra
mellanlöpare. Kristi himmelsfärdsdag på kvällen har
pigan Hagar talat ryska eller lapska med en misstänkt
karl här neder i slottet.
</p>

<p>
Rikskanslern annoterade denna och andra uppgifter.
</p>

<p>
&mdash; Har kära syster tilläfventyrs sett kammarpigan
klädd till dalkulla? frågade han vidare.
</p>

<p>
&mdash; Sista fastlagen, ja. Alla hofjungfrurna voro en
afton klädda till dalkullor.
</p>

<p>
&mdash; Jag skall tala med fröken.
</p>

<p class="tb">
*
</p>

<p class="noindent">
Fröken Kerstins samtal i detta ämne med rikskanslern
är icke antecknadt. Det är sannolikt, att hon
med sin ömtåliga stolthet tillbakavisat hvarje misstanke
mot någon af sin betjening. När hon blef ensam, uppslog
hon sin tänkebok med de gröna saffianspermarna
och läste där för den 12 Maj: »I dag var jag tillstädes
i rådet och sade där intet ord med. Voro dock alla
ense om krig mot Danmark. Hädanefter skall intet krig
begynna med min vilja och consentement, där intet äran
på spelet står. Det man menar är rikets välfärd kan
med mycken ofärd en ände taga. Jag skall vara så
stark, att ingen tör mig antasta, och under min tid skall
riket fägnas med en fortdurande lyckelig fred.»
</p>

<p>
Kristina blef tankfull, omläste sin anteckning engång
till och sade därpå till Hagar, som förtecknade i rummet
bredvid en packe nyss ankomna böcker:
</p>

<p>
&mdash; Har du några vänner i Finland?
</p>

<p>
&mdash; De torde vara få, svarade Hagar, pligtskyldigt
inträdande. &mdash; Ett fattigt torparefolk har visat huldhet
mot mig.
</p>

<p>
<a id="page-244" class="pagenum" title="244"></a>
&mdash; Bo de i Karelen?
</p>

<p>
&mdash; Nej, i Nyland.
</p>

<p>
&mdash; Det är lyckligt för dem. Moskoviten har gått
öfver Nevan med 50,000 man, härjat Ingermanland och
belägrar Viborg.
</p>

<p>
&mdash; Hvilken olycka! Ack, nådig fröken, rädda Finland,
som alltid bevisat kronan så mycken trohet!
</p>

<p>
&mdash; Jag skall tala med rådet därom. Finnas Cartesii
<em>Meditationes</em> bland de nykomna böckerna?
</p>

<p>
&mdash; Ja, nådig fröken.
</p>

<p>
&mdash; Godt. Försumma icke ditt arbete!
</p>

<p>
Till slottets stränga ordning hörde, att alla dörrar
tillslötos efter en bortgående. Men Kristina hade nyss
förut ledsagat rikskanslern till förrummet under ett lifligt
samtal och glömt dörren halföppen. Jean Holm uppvaktade
som vanligt i förrummet och spetsade öronen.
Innan dagen lupit till ända, gick ett allmänt tal bland
slottsbetjeningen, att moskoviten intagit hela Finland och
var på väg med en flotta till Stockholm. På kvällen
kom ryktet till Kristina, som hade behållit en vana från
barnaåren att lyssna på kammarpigornas prat, när de
tjenstgjorde vid på- eller afklädningen. Hon bortskickade
tärnorna och tillkallade Hagar, där hon satt, till hälften
afklädd, i sofkammaren.
</p>

<p>
&mdash; Fiken förtäljer mig, att moskoviten intagit Finland
och rycker med 100,000 man mot Stockholm,
yttrade hon med låtsadt lugn.
</p>

<p>
Hagar märkte något ovanligt i tonen. Hon hade
hört skvallret och öfverdriften.
</p>

<p>
&mdash; Är det du som berättat det?
</p>

<p>
&mdash; Nej, nådig fröken.
</p>

<p>
&mdash; Det är du. Minns du, hvad jag engång sade
dig? Stjärnor äro drömmar, men konspirationer verkligheter.
<a id="page-245" class="pagenum" title="245"></a>
Jag sade dig: blif mig trogen, och jag skall upphöja
dig högre, än du någonsin vågat drömma. Blif
mig otrogen, och jag skall nedstörta dig så djupt, att
den landsväg, där du krälat i smutsen, skall synas dig
som ett konungarike mot din senare lott!
</p>

<p>
Hagar teg. Rebellen i hennes innersta vaknade och
uppreste sig i sin obändiga kraft, men fann intet ord.
Nattlampan kastade sitt bleka sken öfver alkoven med
den jungfruliga bädden, de mörkgröna omhängena, det
lilla fint arbetade nattduksbordet med dess ringklocka, bönboken,
som låg där af gammal vana, men icke öppnats,
den af vrede rodnande anklagarinnan och den svarslösa
anklagade, hvars hvitnande kinder tycktes förråda medvetandet
af ett upptäckt brott.
</p>

<p>
Vasablodet, väl bekant för sin stormflod i vredens
ögonblick, svallade öfver.
</p>

<p>
&mdash; Du usla kryp från ett finskt svedjeland, utfor
Kristina, du, som är mindre än en groda och vill vara
en örnunge, du vågar att trotsa mig, du! Har jag inte
dragit dig upp ur kärret till en plats, som de ädelbornaste
jungfrur i Sverige afundas dig? Var du inte
den fattigaste, eländigaste kiselsten, som människor
trampade på, och har jag inte slipat dig in i en infattning
af guld? Vet du inte, att jag åter kan kasta dig mera
hjälplös, mera förtrampad, än du någonsin var, i mörker
och glömska? Och du vågar förråda mig, du, du, som
har mig att tacka för allt och utan mig skulle vara intet!
Hvarför tiger du? ... Svara!
</p>

<p>
&mdash; Jag blygs ...
</p>

<p>
&mdash; Ja, blygs! Därtill har du skäl. Blygs öfver min
enfald att tro på din tacksamhet! Blygs öfver din otack
att löna mig så! Bekänn, och jag vill se, om jag törhända
ännu kan för dig göra något, som du icke förtjent!
</p>

<p>
<a id="page-246" class="pagenum" title="246"></a>
&mdash; Jag blygs, att nådig fröken, som varit så god
mot mig, så lätt kan döma mig ohörd för jag vet icke
hvad. Fröken har sagt till mig: de, som Gud adlat, få
icke förnedra sig, och nu blygs jag, att fröken kallar
mig ett kryp och en kiselsten. Så ovärdig är jag ej,
och så mycket har jag lärt af fröken själf, att jag aldrig
skall blifva en annans klafbundna träl. Mig skall ingen
fjättra och ingen förtrampa. Jag är så fri född som
något kungabarn. Slå mig, döda mig, men skymfa mig
icke! För hvad anklagas jag?
</p>

<p>
Det var någonting i dessa trotsiga ord, som på
samma gång anslog den unga drottningen och ytterligt
uppretade henne. Hon uppreste sig och fattade med en
hastig rörelse ringklockan, vägde den några sekunder i
handen, utan att ringa, och lade den därpå ljudlöst tillbaka
på nattduksbordet. De två nyss så förtrogna jämnåriga
stodo mera fientliga mot hvarandra nu, än de
stodo i Björnsnäs skog, när den enas ridspö färgade en
röd strimma på den andras hals.
</p>

<p>
&mdash; Ser du denna klocka? fortfor Kristina, i det
hennes toffelklädda högra tåspets hamrade som en fågelnäbb
mot den mjuka yllemattan. &mdash; Vet du väl, att en
enda rörelse af min hand kan kasta dig ned i slottets
djupaste fängelsehvalf?
</p>

<p>
&mdash; Ja &mdash; var det djärfva svaret &mdash; jag har engång
suttit i Norrköpings källarhvalf för att jag ej ville förråda
frökens hemlighet.
</p>

<p>
&mdash; Tag ringklockan, göm henne! Jag kunde glömma
min pligt att vara ädelmodigare än du.
</p>

<p>
Hagar tog klockan, som vid rörelsen gaf ett ljud,
och Fiken Lång inträdde.
</p>

<p>
&mdash; Du behöfs inte! lydde befallningen.
</p>

<p>
Fiken gick.
</p>

<p>
<a id="page-247" class="pagenum" title="247"></a>
&mdash; För hvad du anklagas? upprepade drottningen,
hvars häftiga lynne växelvis lugnade sig och åter flammade
upp. &mdash; Är jag en fiskal, att jag skall gå till rätta
med dig? Har du intet samvete, som anklagar dig?
Måste jag säga dig, att du lupit ut i staden med rikets
hemligheter, likasom du i morgse lopp ut med fabeln om
moskoviten? Är du inte en enfaldig taska, som ej har
märkt en så grof snara? Jag försvarade dig mot rikskanslern
i det som viktigare var, men det föll mig in
att pröfva din tystlåtenhet, och du lät fånga dig som en
gås. Det är för löjligt: läsa Tacitus och skvallra med pigor!
</p>

<p>
&mdash; Jean Holm kan intyga, att när nådig fröken förtäljde
om moskoviten, stod dörren till förrummet öppen
efter rikskanslern, som gått nyss förut.
</p>

<p>
&mdash; Jean Holm? Undflykter! Berätta mig hvad där
står i min tänkebok för den 12 Maj!
</p>

<p>
&mdash; Inte känner jag nådig frökens tänkebok, men där
måste ju en så hög drottning ha på hvarje blad skrifvit
ordet rättvisa.
</p>

<p>
&mdash; Hvad? Du blir insolent, du, som lupit till Peder
Vibe om natten med stulet gods från mina hemliga
anteckningar! Hvad bjöd han dig för denna kostliga
nyheten? Mindre än jag kunde han inte bjuda dig. Hvad
bjöd han, säg! Lofvade han att förmäla dig med en af
Kristian IV:s bastarder? Han har ett dussin till disposition.
Eller var det inte nog? Sålde du Sverige för
högre pris? Bekänn, att han bjöd dig Danmarks krona
på vänster hand! Huru kunde du vara så eländigt dum
att svika min tjenst, där du har allt och får allt och
förmår allt, för en sådan utlefvad gammal kung, som
nästa år skänker dig bort åt någon af sina skallige
amiraler? Gå, du duger inte ens till landsförräderska;
du duger endast till en förrädares piga!
</p>

<p>
<a id="page-248" class="pagenum" title="248"></a>
&mdash; Är det mig nu tillåtet att tala? frågade Hagar,
medan drottningen ifyllde åt sig en vattenbägare ur karaffen
så häftigt, att hälften af vattnet rann ut öfver
nattduksbordet.
</p>

<p>
&mdash; Tala! Bekänn! Var kort! Ännu har du ringklockan.
</p>

<p>
&mdash; Törs jag fråga dagen och timmen, när hemligheten
blef förrådd för det danska sändebudet?
</p>

<p>
&mdash; Den 12 Maj mellan klockan nio och tolf på
natten.
</p>

<p>
Kristina erinrade sig, att Vibes vid gränsen afskrifna
depesch var daterad den 12 Maj om aftonen, hvarför
han då, och ej senare, måste fått kännedom om svenska
rådets beslut. Tidigare kunde han ej heller ha erfarit
hemligheten.
</p>

<p>
Hagar eftersinnade. Hennes goda minne kom henne
till hjälp.
</p>

<p>
&mdash; Den 12 Maj var en onsdag, sade hon, långsamt
beräknande, likasom för att låta hvarje ord vittna för
sig. &mdash; Nådig fröken hade varit i rådet på förmiddagen,
spisade sent och red därefter ut att bese överståthållarens
nya reglering af Drottninggatan. Efter aftonvarden
lät nådig fröken sig föreläggas kartorna öfver
Delawarefloden och nybygget Nya Sverige, hvarefter jag
befalldes att för frökens behof anteckna det viktigaste
af de därifrån ingångna rapporterna. Klockan elfva på
aftonen hade jag nåden lämna mitt utdrag färdigt i
frökens egen hand, hvarefter fröken ännu en stund talade
med jungfru Ebba om detta ärendet. Klockan var öfver
half tolf, när fröken ringde och jag biträdde Fiken Lång
vid afklädningen. Befaller nådig fröken att inkalla Fiken?
Hon torde komma den kvällen ihåg, för att nådig fröken
så sent lade sig.
</p>

<p>
<a id="page-249" class="pagenum" title="249"></a>
&mdash; Låt vara! Behöfs inte.
</p>

<p>
Och i den unga drottningens rörliga inre stredo
motsatta känslor. Hon erinrade sig nu ända till minsta
detalj af denna afton den 12 Maj. Hon kände sig så
öfverbevisad, som någonsin en anklagare kan vara, att
hans anklagelse är falsk. Det kännes förödmjukande att
taga tillbaka sådana ord, och Kristina var icke den, som
tålde en förödmjukelse. Men lika litet var hon den,
som med uppsåt vidhöll en orättvisa. Den anklagade
måste få en upprättelse: hvilken? Hon teg några ögonblick.
Hennes nya vrede vände sig mot anklagelsens
upphof.
</p>

<p>
&mdash; Sådane äro de! Vara kronans rådgifvare och
inte mera tillförlitliga än Jean Holm, som skickar 100,000
moskoviter mot Stockholm! ... Du där, lägg ringklockan
tillbaka på hennes plats. Det är inte dig hon skall kalla
till förhör och rannsakning.
</p>

<p>
Hagar ställde ringklockan åter på nattduksbordet.
Inom hennes fast slutna läppar rörde sig något, som
sökte ord. Rollerna voro ombytta. Nu var askungen
en prinsessa, och drottningen måste bedja henne om
ursäkt. Hon bedrog sig. Var askungen en prinsessa,
så förblef drottningen en drottning.
</p>

<p>
Kristina stod där i sin hvita nattdräkt, med sitt
upplösta hår och sina glänsande blå ögon, så kunglig
som någonsin, räckande handen åt tjenarinnan att kyssa.
</p>

<p>
&mdash; Stora portar &mdash; sade hon &mdash; vända sig ofta på
små gångjärn. Undra ej, om de stundom gnissla. Du
är oskyldigt anklagad, du har att begära en nåd af mig.
</p>

<p>
Rebellen kysste den framräckta handen: ett hjärteslag
för, ett annat emot. Detta något, som sökte ord,
lydde nu: jag begär ingen nåd, jag begär rättvisa. Men
när orden fingo ljud, hade de fått en annan lydelse:
</p>

<p>
<a id="page-250" class="pagenum" title="250"></a>
&mdash; Jag begär nådig frökens orlof från tjensten.
</p>

<p>
&mdash; Hvad? genmälde Kristina, åter uppbrusande.
&mdash; Är du så högmodig, att du inte kan tåla ett oförskyldt
ord? Har du redan fått nog af att vara så
afundsvärdt lycklig, som du själf sade förr och som väl
andra torde säga ännu? Har du fått nog af en plats
vid min sida och en framtid af ära? Måste jag upprepa,
att du är en stackars enfaldig gås, som med all din
lärdom inte har lärt dig den yppersta af all visdom,
konsten att lefva? Orlof från tjensten? Gå från min
tjenst till juden, din morfar, innan du ens fått ett namn
bland kristna? Gå från min tjenst till stjärnorna, som
inte vårda sig om att en fattig planet förgås, långt mindre
att ett sådant litet stoftgrand som du strös ut i den
toma luften? Och gå från mig? Hvad är du utan
mig?
</p>

<p>
&mdash; Får jag med skyldig hörsamhet tala fritt, eller
måste jag ljuga med trälars tunga?
</p>

<p>
&mdash; Åt skogen med dina trälar! När har jag fordrat
annat än sanning?
</p>

<p>
&mdash; Nådigaste fröken, vredgas då intet, om en så
stor kunglig ynnest och nåd, som mig vederfarits, tynger
mig ned till platt intet. Jag tänker det är ingen otack,
det är hvarje friboren människas rätt att vilja vara något
af sig själfvan, huru ringa det sedan vara må. Jag
begär orlof för att jag vill visa mig värdig min nådiga
frökens eget kungliga föredöme af ett frimodigt hjärtelag
och inte vänta på befallning, där jag kan något göra
eller någon tjena. Tör ock hända, att ovänner skola
en annan resa tränga mig ut ur frökens nådiga välbehag,
och det är bättre, att jag nu går rättfärdigad, lycklig af
frökens gunst, än att jag, när ovänner få öfverhand, afskedas
i ogunst. Med nådiga frökens orlof vänder jag
<a id="page-251" class="pagenum" title="251"></a>
åter dit, dädan jag kommit till denna stora äran. Presidenten
Kurck tager mig gunstigt emot.
</p>

<p>
&mdash; Och du vill hellre vara Kurcks kammarpiga, än
min hofjungfru?
</p>

<p>
&mdash; Han har värdigats upptaga mig till sin fosterdotter.
</p>

<p>
Kristina skrattade &mdash; ett kort föraktligt löje, som
visade huru litet hon kände sig smickrad af jämförelsen
med en undersåte.
</p>

<p>
&mdash; Gå, sade hon, du har från i morgon bittida
orlof. Jag kan ej behålla dig mot din vilja. Du skall
törhända ångra dig, men märk, att det då skall vara för
sent. Den, som engång burits af Jupiters örn och stiger
af vid en grindstolpe, må ej tänka sig åter få fatt i
örnens vingar. Godnatt.
</p>

<p>
Hagar tog afsked med denna stela, ceremoniösa
vördnadsbetygelse, som hon inlärt vid hofvet, och hade
lagt handen på dörrvredet, när hon återkallades af en
bland dessa hastiga lynnets skiftningar, hvilka stodo i en
så sällsam motsägelse till Kristinas i öfrigt så energiska
och bestämda personlighet.
</p>

<p>
&mdash; Och skall du så gå, du, den tredje af alla
kvinnor som jag kunnat lida? sade den unga drottningen
med ett nästan vekt tonfall, som hos henne var
mycket ovanligt. &mdash; Vet du väl, att denna dörr mellan
oss betyder en lifstids farväl? Sätt dig, jag har något
att säga dig.
</p>

<p>
Hagar satte sig vid sin herskarinnas fötter på yllemattan.
Rebellen ställde sig <em>en garde</em>, men kände sig
vapenlös; han gaf sig, han var besegrad; ett ord hade
afväpnat honom.
</p>

<p>
&mdash; Du dumma unge, fortfor Kristina, hvarför vill
du rymma ifrån mig? Hvad ondt har jag gjort dig?
<a id="page-252" class="pagenum" title="252"></a>
Du kan reta mig, och jag kan skratta åt dig; ja, jag
har nyss kunnat tro dig om hvad som helst, men hvad
mer? Det blir godt igen. Det är dock något hos dig,
som jag känner igen. Det är inte så med de två andra,
som jag förr kunnat lida. Pfalzgrefvinnan, min faster,
hade jag kär, men hon var mig för husesam, och det
är du sannerligen inte ett hår mer än jag. Ebba har
jag ock kär; hon är därmed förnöjder och begär inte,
som du, något därutöfver. Inte är det din lärdom, som
likar mig bäst. Fastmer kommer det mig så för, att
vore jag du, skulle jag tänka och spjärna som du.
Där är den bortbytte prinsen hos dig, som hos mig.
Hvarifrån har du honom? Har du bytt själ med den
narren din bror? Högmodig är du, det är jag ock,
änskönt det låter så adeligt eller kungligt att kalla det
stolthet. Ja, det går nu ej rätt ihop med bispens förmaning
på himmelsfärdsdagen, men hvart kommer en
kung eller en drottning i världen med ödmjukhet? Det
är annat med dig; du har tagit emot en kindpust af
fru Beata, berätta pigorna, och du har inte beklagat
dig. Det kan <em>du</em> göra, <em>jag</em> kan det inte. Om sådant
vederfores mig, måste jag dö eller döda min ovän.
Nu ser du, Hagarille, det likar mig inte illa, att du
är högmodig, efter du vet med dig, att du ej är som
andra; det är allenast den uppblåsta grodan, som hennes
likar så styggas vid. Men af mig är du skyldig att
något fördraga. Jag är din öfverhet, jag har dragit dig
vid håret uppför ett berg. Spjärna inte mot mig, ty
huru högt du än klifver, öfver mig kan du inte klifva.
Är du af Guds nåde friboren och ädelboren, så är jag
af Guds nåde en drottning. Hvarför rymmer du?
</p>

<p>
Hagar lutade sig mot sin herskarinnas hvita fållar
och svarade:
</p>

<p>
<a id="page-253" class="pagenum" title="253"></a>
&mdash; Hvarför är jag icke nådig frökens hund eller
katt? Då ville jag aldrig blifva lös från ett gyllene
band. Men Gud har nedlagt i mig en fri ande, som
rycker i banden. Nådig fröken säger: utan mig är du
intet. Där är något i mig, som vill vara något för sig.
Nådig fröken måste förstå det. Huru kan en vara så
stor och göra andra till intet?
</p>

<p>
&mdash; Har jag ej sagt, att du med alla dina böcker
och stjärnor är ett oförfaret, enfaldigt barn? Var stortänkt,
det lider jag allra bäst, det är jag själf, men rusa
ej ut i världen förutan måttstock! Om du är intet mot
mig, kan du vara mot andra den jätteflickan, som tog
bonden med häst och plog i sitt förkläde och sade, när
hon kom hem: jag har hittat en torndyfvel! Var därmed
förnöjd: din drottning är också en torndyfvel, men
endast mot Gud.
</p>

<p>
&mdash; Förlåt mig, nådig fröken, förlåt! Var mig huld,
lär mig blifva så stor, som jag vill vara fri, och jag
skall visa mig värdig min drottnings föredöme! Men
förneka mig själf, ack, det kan jag ju aldrig ...
</p>

<p>
Göken i förrummet galade midnatt. Kristina reste
sig och var åter Sveriges drottning. Hon hade räckt
handen till en försoning och handen togs ej emot.
</p>

<p>
&mdash; Som du vill, sade hon värdigt och lugnt. &mdash; Det
är tid att vi gå till hvila. Brådska ej med din
flyttning. Låt Holm gifva dig en koffert för dina tillhörigheter.
Din lön för månaden utfaller oafkortad.
Min vagn skall föra dig till riksrådet Kurck. Jag önskar,
att den frihet du åtrår må lända till din välfärd, och
förblifver dig städse välbevågen. Godnatt!
</p>

<h3 class="chapter" id="chapter-1-22">
<a id="page-254" class="pagenum" title="254"></a>
22. Riseberga.
</h3>

<div class="motto">
<p class="motto">
Du förstår lika litet kärleken, som
du förstår sorgen.
</p>

</div>

<p class="first">
<span class="firstchar">D</span>en skandinaviska nordens historia vänder sig kring
Kristian II och Gustaf Vasa såsom kring hakarna
af en rörlig port. Dittills handlingskraft, öfvermakt
söderom Sundet, svaghet och sjunkande norrom, därefter
omvändt: bragder och framsteg norrom, sjunkande
stjärnor söderom. Därtill tvedräkt på båda sidor, kufvad
i Danmark, ändtligen kufvad äfven i Sverige. Norge
låg skjutet i sank.
</p>

<p>
Den folkkäre Kristian IV uppsteg med stormaktstankar
på Danmarks tron, men bunden af adeln till
händer och fötter. Lyckan har förliknats vid en kvinna:
hon småler mot sina unge älskare och vänder de gamle
ryggen. Kristian IV började som segrare och slöt som
besegrad. Likasom Polens Uladislaus, var hans lott att
släpa efter sig en massa bly och hejdas af den vid
hvarje steg framåt. Konungen och hans rådgifvare voro
slagne med en förunderlig blindhet. De hade ingenting
lärt af sitt nederlag och svenskarnes segrar i tyska kriget.
De fortforo att behandla Sverige såsom besegradt vid
freden i Knäröd och väntade blott på ett nytt Nördlingen
för att fullfölja sin seger. Varnande vinkar kommo om
<a id="page-255" class="pagenum" title="255"></a>
svenska rustningar; ingen trodde dem. Peder Vibe föraktade
Tungels rapporter som en spejares försök att
göra sig viktig och utpressa penningar. Svenskarne, skref
Vibe, vilja nog angripa, men våga det icke. Och så
upplöste sig faran af den förrådda rikshemligheten efter
hand i några diplomatiska noter, ett låtsadt vanmäktigt
hot från svenska rådet och ett snäft afvisande svar från
kung Kristians gunstlingar.
</p>

<p>
Nils Tungel hade icke utan meriter blifvit upphöjd
i adeligt stånd. Han var icke den simple landstjuf, som
Peder Vibe föraktade, han var ett geni i sin tids ränksmidarekonst.
Så väl förstod han igensopa spåren efter
sina nattliga besök hos det danska sändebudet, att han
förblef oantastad, och den kanal, genom hvilken hemligheten
rann ut, oupptäckt. Luften i rikskanslerns förmak
kändes ej mer rätt ren, men Tungel var icke rådlös;
han begynte från denna tid ställa sig in hos drottning
Kristina med hemliga rapporter om det Oxenstjernska
partiet.
</p>

<p>
Hagar Rings oväntade återkomst hade påskyndat
presidentens plan att förse henne med ett namn af
gammal adel, som skulle underlätta förbindelsen med
det förnäma Kurckska huset. En månad därefter var
hon jungfru Ryning, adopterad af barnlöse riksrådet Erik
Eriksson Ryning och hans maka Maria Elisabet Kurtzell.
Det stod hårdt att i detta gamla stamträd, som räknade
nära frändskap med Trollar, Lilliehöökar och andra högättade
släkter, inympa en sådan vildstam, och föga lättare
var det att därtill vinna riddarhusets samtycke. Alla
presidenten Kurcks antydningar om en hemlighetsfull
släktskap med adoptivdottern skulle varit förgäfves, därest
icke drottningens växande inflytande kommit emellan.
Kristina hade engång satt sig i sinnet att göra hafvets
<a id="page-256" class="pagenum" title="256"></a>
irrande spån till adelig vederlike. Därtill hade Hagar
Ring en upprättelse att fordra, drottningen inlade sitt
kungliga förord för adoptionen; allt gick igenom.
</p>

<p>
Hagar tillbragte senare delen af sommaren 1643 på
Ryningska herresätet Riseberga i västra Nerike, där fordom
cistercienser-nunnornas kloster reste sig på den bördiga
Edsbergaslätten. Drottningens kända ynnest, familjen
Kurcks protektion och hennes uppfostran vid hofvet
banade väg för nykomlingen. Det var ett enkelt, gudfruktigt,
gammaldags hus, »långa böner och korta komedier»,
som Sofia Magdalena i en senare tid beskref
hofvet i Köpenhamn. Seder och dagordning fortforo här,
utan inverkan af Ludvig XIII:s tidehvarf, sådana de varit
i århundraden tillförene. De förnämligare tjenarne fortforo
att äta vid husbondens bord, husandakt förrättades
morgon och afton, förutom bordsbönerna; ingen gudstjenst
fick försummas i kyrkan. För hvarje syssla och
hvarje ledighet var dagens timme noggrant bestämd; allt
gick i en kretsgång, i hvilken blott årets tider gjorde en
ändring. Lika enkla, lika regelbundna voro husbonde
och matmoder i detta förmögna och ansedda hus. Riksrådet
Ryning var en rättfram fältöfverste och sjöman,
som tjenat sitt land med ära till lands och till sjöss och
som äfven vid rådsbordet, äfven som lagman i Sörmland,
sade sin mening på en sjömans okonstlade språk. Hans
sorg i lifvet var, att han ej kunde efterlämna sitt gamla
sköldemärke, med dess silfverbjälke tvärt öfver ett blått
och ett rödt fält, i arf åt en son. Hvartill dugde en
dotter, om ej till att gifta bort åt en hurtig sjöman?
Henne, som Kurck nu så oväntadt påtrugat honom,
tyckte han sig ganska väl kunna umbära, men hon kunde
ju blifva till någon nytta; hon kunde hålla mor sällskap
de långa tider, när far var borta.
</p>

<p>
<a id="page-257" class="pagenum" title="257"></a>
&mdash; Maja Lisa &mdash; sade han med det gamla förtroliga
tilltalet till sin gemål, hvilken dock var en ståthållaredotter
från Nerike, en af rikets fruar och af alla andra
kallades hennes nåd &mdash; gör folk af flickan; hon är
hurtig och stark, hon kan blifva till gagn. Din gamla
Lena seglar i marvatten, du själfver sackar af med åren
för vinden. Här behöfvas nya toppsegel på denna galejan,
en frisk bris, Maja Lisa. Gör folk af&rsquo;na du! Jag slapp
ju inte Kurcken, förrän jag tog&rsquo;na.
</p>

<p>
Hans Maja Lisa drog en suck af bekymmer: hon
hade hört talas om fröken Kerstins hushållning och
misstänkte, att äpplet ej fallit långt från trädet. Men
det stod nu ej till att hjälpa; hennes mans ord var
kungsord. Därpå tog riksrådet sin nya dotter under
hakan, förmanade henne att vara lydig, tryckte på hennes
läppar en smällande sjömanskyss och steg så till häst
för att rida till Stockholm.
</p>

<p>
Hagar behöfde icke länge undra hvilka nya stjärnor
nu skulle tindra fram öfver de gamla lindarna på Riseberga
gård, ty redan samma kväll förestod ett moderligt
husförhör. Hon satt på den öfverbyggda trappan till
herresätet och betraktade tankfull en myggdans i solskenet,
när hon såg sin nya fostermoder återvända från
slåtterfolket på ängen. Denna fru, som var riksrådinna,
syntes Hagar snarare född till en gårdsvärdinna på bondlandet.
Var det möjligt, att denna knubbiga lilla gumma
med sina grofva händer, sin tarfliga grå yllekjol och sitt
huckle af oblekt lärft blifvit presenterad vid hofvet och
åtnjutit där ett visst anseende? Det sades så, och
de kloka grå ögonen, som ena gången kunde blicka
så skarpt, andra gången så hjärtegodt, motsade icke
detta rykte. Efter matmodern följde gårdshunden Vakt
med hängande tunga i sommarvärmen och efter honom
<a id="page-258" class="pagenum" title="258"></a>
favoritpigan Sabina, bärande en korg på armen. En vink
med handen lät Hagar förstå, att hon skulle följa.
</p>

<p>
Det vardt en presentation af bakgårdens invånare.
Först hönsgården, hvars kacklande konvent undfägnades
med korn från Sabinas korg. Därnäst fårhuset, så svinstian,
så stallet, så ladugården, hvars tjurar, kor och
ungnöt alla nämndes vid namn. De bästa mjölkkorna
fingo mention honorable och till undfägnad en nypa salt.
</p>

<p>
&mdash; Har du sett fagrare kritter än Solros och Nyponblomma?
frågade riksrådinnan sin nya dotter.
</p>

<p>
Hagar tänkte på den tid hon vallade tre magra kor
vid Kaskas torp och bekände, att hon aldrig sett något
jämförligt med Solros och Nyponblomma.
</p>

<p>
&mdash; Du skall få mjölka dem i morgon, om du åstundar
det, fortfor den goda frun trohjärtadt. &mdash; Solros mjölkar
på fjärde veckan fem kannor i målet, men Nyponblomma
har minskat till fyra. Akta dig, när du mjölkar Solros:
hon har den oseden att sparka stäfvan omkull: hon
lider ingen annan än gamla Renata. Det finns intet
annat medel för sådant, än att lägga en våt duk öfver
korsryggen. Och sedan, gå aldrig i ladugården med
rödt band i håret! Märk, huru Turk ser på dig!
Han är klafvad nu, men hvad skulle en ungtjur tåla
rödt? ...
</p>

<p>
Efter aftonbönen och måltiden presenterades tjenstefolket:
sex drängar, förutom gårdsfogden Wik, och sex
pigor, förutom hushållerskan Lena. De nämndes alla vid
namn, skulle alla tagas i handen och framsade alla sin
välkomsthälsning: signe Gud nådig jungfrun! Där kom
icke alla dagar en ny dotter i huset, och Nerkebon är
känd för att tänka mer än han säger. Bakom hälsningen
låg en tyst kritik, som, att döma af hvad Sabina anförtrodde
sin matmor, ej utföll onådig:
</p>

<p>
<a id="page-259" class="pagenum" title="259"></a>
&mdash; Hon är blider under ögonen och dryger, så det
förslår för en grindastolp. För hon är lärder i fröknatjenst.
</p>

<p>
Hagar ledsagades af sin nya fostermoder till en förtjusande
liten kammare i öfra våningen med utsikt öfver
en del af parken, klosterruinerna, den gröna slätten och
en liten sjö. Här fick hon ställa och styra som hon
själf behagade. Och här begynte i aftonskymningen ett
förtroligt förhör.
</p>

<p>
&mdash; Du är född i Finland?
</p>

<p>
&mdash; Ja, nådig fru.
</p>

<p>
&mdash; Kalla mig ej nådig fru, kalla mig i enrum mor,
det lider jag bäst, men i andras närvaro kan du säga:
min fru mor. Jag vet, att du är ett hittebarn; vi skola
ej tala därom. Men huru kom du till fröken Kerstin?
Och hvarför begärde du orlof från hennes tjenst?
</p>

<p>
Hagar berättade hvad hon trodde sig kunna yppa
och huru hon ledsnat vid hoftjensten.
</p>

<p>
&mdash; Ungt folk brukar inte så snart ledsna vid hofvet.
Du har således läst latin och många böcker?
</p>

<p>
&mdash; Ja, min fru mor.
</p>

<p>
&mdash; Har du också läst gudeliga böcker?
</p>

<p>
&mdash; Ja, bibeln, några postillor och något teologi.
</p>

<p>
&mdash; Tror du på Gud allsmäktig och hans enfödde
son Jesus Kristus, vår frälsare?
</p>

<p>
Hagar bleknade. Denna fråga hade hon icke gjort
sig själf, och hvad skulle hon svara? Hon var för stolt
att ljuga. Efter något betänkande svarade hon:
</p>

<p>
&mdash; Jag tror på eviga makter, som styra människors
öden.
</p>

<p>
Fostermodern betraktade henne med en så sorgsen
och genomträngande blick, att hon nedslog ögonen. Hon
var väpnad till motstånd mot hvarje teologisk dogm,
hvarje kyrkans fordran på en renlärig luthersk bekännelse,
<a id="page-260" class="pagenum" title="260"></a>
men denna sorgsna och kärleksfulla blick kunde hon icke
emotstå.
</p>

<p>
&mdash; Har du läst katekesen och gått i skriftskolan?
lydde den nästa frågan.
</p>

<p>
&mdash; Jag har läst katekesen och gått i skriftskolan
med jungfrurna Kurck, när jag var fjorton år gammal.
</p>

<p>
Fru Maria fattade hennes hand med den samma
oemotståndliga blicken och sade:
</p>

<p>
&mdash; Så ung, så begåfvad och redan fallen för jägarens
pil! Vet du väl, att tron på flera gudar är hednatro?
Men jag vill icke strida med dig; jag vill bedja för dig.
Har du någonsin erfarit en sorg?
</p>

<p>
&mdash; Ingen sorg, men mycken förödmjukelse.
</p>

<p>
&mdash; Detta är <em>en</em> väg, men icke den raka. Har du
älskat någon människa mer än dig själf?
</p>

<p>
Åter en fråga, svår att besvara. Hagar fann en
undflykt. Hon svarade:
</p>

<p>
&mdash; Jag har läst, att man skall älska sin nästa <em>såsom</em>
sig själf.
</p>

<p>
&mdash; Och huru älskade Han, som blödde för oss på
korset? Barn, du förstår lika litet kärleken, som du
förstår sorgen. Märk nu, att jag inte vill vara din skriftefader;
jag vill vara din mor. Din tro eller otro lämnar
jag åt Guds helige Ande, som allena kan böja ett trotsigt
hjärta, och går hvarken nu eller framgent till rätta med
dig. Vårt hus är ett kristeligt hus, och jag förväntar af
dig, att du i yttre måtto ej gifver anstöt. Men hyckla
skall du inte. Min Erik har stridt vid sin store konungs
sida för samvetsfrihet i världen, och ditt samvete skall
inte vara en nunnas på Riseberga, det skall vara en
dotters. Förstår du mig, barn?
</p>

<p>
&mdash; Jag skall bjuda till att förstå det, svarade fosterdottern.
</p>

<p>
<a id="page-261" class="pagenum" title="261"></a>
Hon kände rebellen uppresa sig, men han stod på
ett glasberg, han fann intet fotfäste.
</p>

<p>
&mdash; Gör så! &mdash; Och fru Maria var åter den praktiska
husmodern, om hvilken Hagars första intryck varit, att
denna frus rätta plats vore i ladugården. &mdash; Hvad kan
du annat än läsa, skrifva och räkna?
</p>

<p>
&mdash; Jag har varit ett fattigt barn, som vallade kor
i skogen. Jag hjälpte den tiden en torparehustru i alla
sysslor.
</p>

<p>
&mdash; Således spinna, väfva, sy, sticka, baka, brygga,
stöpa ljus ...
</p>

<p>
&mdash; Vi hade ej råd att lysa med annat än torrvedsstickor.
</p>

<p>
&mdash; Nå ja, men hvad har du kvar af dessa nyttiga
sysslor? Det sägs, att fröken Kerstin aldrig har hållit
en strumpsticka i sin hand.
</p>

<p>
&mdash; Hon är drottning. Det finns så många andra, som
sticka strumpor.
</p>

<p>
&mdash; Säg det! Men huru kan den sköta ett rike, som
ej kan sköta sig själf? Du, som ej är en drottning, lär
ej komma långt i världen med andras strumpor. Märk
nu hvad jag säger dig, och håll det i kärligt minne,
såsom det kärligt dig sagdt är. Låt hofglittret och frökenkonsterna
fara! Jag förväntar af dig, att du skall göra
ditt nya namn heder med ett ärbart, gudfruktigt och
husesamt sinnelag. Lärdom aktar jag inte stort, där den
ej står till att förena med Guds ord, som är den sanna
visheten, men du skall hafva morgnar, kvällar och söndagseftermiddagar
lediga att läsa dina böcker, som dig synes
för godt, allenast du inte somnar från ljuset. Resten af
veckan går du i alla sysslor, såsom jag gjort i mina
unga dagar och gör mestadels än. Lena skall inte topprida
dig, allenast du umgås beskedligt med henne och
<a id="page-262" class="pagenum" title="262"></a>
visar dig läraktig, där du ännu intet bättre förstår. Var
inte för flat mot pigorna; de behöfva nog eftersyn. Ställ
dig väl med landböndernes hustrur och gif dem sirapsdricka,
när de komma till herrgården med smör eller ägg.
Nästa vecka blir rågskörden: då skall folket trakteras med
ost, spisöl och pannkaka. Där nu främmande kommer
till Riseberga, vet du hofseder bättre än jag, men du
skall se till, att alla fat äro väl diskade och rena lakan
läggas i sängarna efter nummer och hvar persons stånd,
för Lena blir gammal och skumögd, hon kan snart inte
skilja fyrskäft från dräll. Jag törs inte mera ge henne
nyckeln till silfverskåpet; den skall du få, barnet mitt,
och nyckeln till ölkällaren med, för Wik listar sig gärna
därin. Och nu är det tid att krypa hvar under sitt
täcke. Må tro det ställer sig till regn på vårt torrhö?
Godnatt, min flicka, glöm ej din aftonsignelse! Gör mig
hugnad, och Gud skall gifva dig dubbelt igen!
</p>

<p>
Hagar blef ensam och satt vid sitt öppna fönster
mot parken. Julimånen stred med ett skimmer af den
flyende sommardagen, och vid horisonten skuggades sjöns
vattenyta af ett stigande moln med lätta kornblixtar. Det
var lugnt, tyst och varmt. Fågelsången hade dött bort
i lindarnas kronor; endast den outtröttliga rödstjärten lät
ännu höra ett ensligt kvitter från vårens dagar. Det
måste ha varit en sömnlös hane; honan vakade öfver
ungarnas nattro.
</p>

<p>
Det ensliga kvittret gaf en melodi åt ensliga tankar.
Hagar stod utom sig själf och talade till sig själf:
</p>

<p>
&mdash; På hvilken strand har du åter hamnat, irrande
spån? Ensam var du i Kaskas skog, ensam i din förste
rike beskyddares hus, ensam i Kristinas glänsande hof
och nu åter ensam på Edsberga slätt vid klostrets ruiner.
Så mycken godhet, så mycken kärlek hafva kommit dig
<a id="page-263" class="pagenum" title="263"></a>
till möte, hvar du i världen gått, och dina förödmjukelser
ha varit öfvergående skuggor, men ensam kände du dig
öfverallt, till och med när en yngling sade sig vilja för
dig eröfra kronor. Ingen förstod dig, och du förstod
ingen. Alla andra hade en hjärtevän, åt hvilken de
kunde säga allt; du hade ingen. Hvarför var du så olik
alla andra, så ständigt instängd i hjärtekammaren? Frihet
var din lust, men läpparna voro bundna. Var det din
eller människornas skuld? Var det stålet som saknades
för att slå gnistor ur flintan? Eller var du Kristinas
kiselsten, som lyste med guldets glans, och se, det var
kattguld! Ett främmande väsen var du, likasom din
afundade, din beundrade, din stundom nästan hatade
drottning: till hälften genomströmmad af människors
varma blod, till hälften af kall stjärnglans. Fru Sofi
De la Gardie har kallat ditt väsens brist högmod, fru
Maria Ryning har kallat det hednatro. Hvem har rätt?
Eller finns här en tredje fackla, som lyser långt in i
själens okända grund: &mdash; »du förstår icke kärleken!»
</p>

<p>
När Hagars ensliga tankar hunnit till denna återvändsgränd,
ihågkom hon stjärnans ljustöcken och de
underliga orden: »mitt väsen är kraft, icke kärlek» ...
Hvad betydde dessa ord? Och: »spegla dig i din motbild!»
... Har ej fröken Kerstin allt, utom kärlek? Är
hon ej högt begåfvad i tankens kraft, viljans kraft, handlingens
kraft, och när har Sveriges rike någonsin varit
så starkt, som under Kristina? Men hvad är hon mer
än stark? Kan hon älska någonting annat i världen, än
sig själf? Ja, hon kan älska mycket och många, hon
kan måhända älska dem <em>såsom</em> sig själf, men älskar hon
sig själf? Om hon älskar sig själf, måste hon ju alltid
vara tillfreds med sig själf, icke jaga, såsom hon gör, från
oro till oro, från böcker till människor, från människor
<a id="page-264" class="pagenum" title="264"></a>
åter till böcker, till nya forskningar, nya planer, nya
förströelser för att komma lös från sig själf. Sök! sade
stjärnan. Och fröken Kerstin söker beständigt något.
Hvad söker hon? Söker hon den bortbytte prinsen?
Dårskap! Hvad kan hon söka annat än sig själf, sin
innersta lifsgrund, det enda hon kan i sann mening älska,
det enda, där hon kan engång med kärlek hvila? Men
hon finner icke sin grund, likasom jag, Hagar, ej finner
min. Det betyder så litet att älska andra såsom sig
själf, innan man funnit i sig det enda, som är värdt att
älska och bygga uppå. Innan man funnit sin egen grund,
måste man öfverbjuda sig själf, man måste älska en
annan högre än sig själf; man måste kunna försaka,
uppoffra sig, lefva och dö för någon annan eller någonting
annat och lefva eller dö obelönad, otackad, okänd, glömd.
Ty <em>det</em> kan ju icke vara kärlek att älska något för lön, för
tack, för ära ... Hvilken lifsgåta! Hvilket hisnande djup!
</p>

<p>
Hagar kände en rysning genomila sina leder, såsom
när hon en vinterkväll stod under den tindrande stjärnhimmelen
och såg en omätlig glans, men frös ... Midtunder
sin första beundran för Kristinas glänsande snille
hade hon frusit ...
</p>

<p>
Hon sökte förgäfves sin stjärna; hon kände sig så
ensam som aldrig förr, ty nu hade hon icke ens sig
själf. Hon gick i en cirkel utan medelpunkt. Söka måste
hon, söka sin lifsgrund, söka, söka ... Och när hon
ansträngde sig att sammanfatta allt i en grundtanke,
stannade hon vid upptäckten att <em>detta</em> var hennes brist:
att icke finna sig själf.
</p>

<p>
Hon kastade sig på bädden och försökte utan framgång
att sofva. Hennes tankar liknade aspens flygande
fjun om våren, hvilka jagas af vinden och söka ett fäste.
Hon ströfvade genom de skuggiga dalarna af det förflutna
<a id="page-265" class="pagenum" title="265"></a>
och hakade sig fast vid en ny punkt: hennes tvillingsbror
Bennu, som nu hette Urban Niemand. Besannades
stjärnans varning på honom? Kunde han älska? Nej,
det kunde han icke. Allt som i lifvet mött honom med
omvårdnad, med godhet, med kärlek, det tog han lika
flyktigt, det glömde han lika lätt, som fröken Kerstin,
som Hagar själf. Han var en drifvande spån, och hvad
voro de annat, dessa två? Kraft hade han fått, liksom
de. Han var oförstörbar, liksom de; jord, eld, vatten
och luft hade ingen makt öfver honom, ingenting kunde
släcka hans lifsgnista, förrän stjärnornas stund var
kommen. De två kvinnliga skyddslingarna hade ej pröfvat
samma lifsfaror, men de måste vara lika oförstörbara
som han: ingen dödlig sjukdom hade fått makt med
Kristina, intet gift hade kommit vid Hagar. Men söka
måste de alla, söka, söka ...
</p>

<p>
Under dessa sömnlösa tankar rann det Hagar i
hågen, att hon ju före afresan från Stockholm fått ett
bref, det första och enda från sin bror. Hon uppstod
och framletade brefvet. Natten hade framskridit; en
svag, gryende morgonstrimma tillät henne att åter omläsa
denna barnsliga skrifvelse, hvars adress på kuvertet var
tecknad af annan hand, förmodligen judens. Brefvets
illa stafvade tyska språk, dess sneda handstil och brist
på sammanhang voro till alla delar en skolpojkes. Ingen
ort, intet datum; man kunde antaga, att dessa rader
afgått från Regensburg för en månad sedan i Juni. Innehållet
lydde:
</p>

<div class="letter">
<p>
»Till Hagar. Morfar säger, att jag skall skrifva till
dig. Jag har lärt skrifva för rakkel. Hon är så fager.
Jag har fått en fux, heter Jehu. Han är tre år, arab,
gick durch, jag kujonerade honom, trafvar förbi levys
<a id="page-266" class="pagenum" title="266"></a>
sultan. Här är lichtenstens kyrasserer som gå till gallas.
Tortenson står vid olmys. Tänkte ryma dit, de fick fatt
mig, tog värjan, satte mig tre dag högvakt. Huru mår
Caballer? Lebewol, vergis mei nit.
</p>

<p class="sign">
<em>Urban.</em>
</p>

<p>
P. S. rake säger kom hit Hagar.»
</p>

</div>

<p>
Ingenting mer. Ingenting om hans nuvarande ställning
eller huru han återfått sin syn, hvilket man kunde
hoppas af hans egenhändiga bref. Hvem är rake? Är
hon en Rachel eller en drake? Hon och fuxen synas ha
gjort det mesta intrycket. Han efterfrågar Caballero, men
icke sin syster, till hvilken han skrifvit på befallning.
</p>

<p>
&mdash; Dumma pojke! utropade Hagar förtretad. Men
&mdash; tillade hon suckande &mdash; han är en af oss tre.
</p>

<p>
Tankarna flögo med flyttfågelns vingar långt åt söder
till okända nejder. När Hagar ändtligen slöt sina ögon,
spelade en purpurglans af den uppgående solen öfver
lindarnas kronor. Hennes sista tanke, som bortflöt i
drömmen, var åter rebellens:
</p>

<p>
&mdash; Blir jag en fånge på Riseberga, skrifver jag till
Texeira och flyr till Regensburg. Mig skall ingen binda.
Jag vill återfinna mig själf.
</p>

<h3 class="chapter" id="chapter-1-23">
<a id="page-267" class="pagenum" title="267"></a>
23. Regensburg.
</h3>

<div class="motto">
<p class="motto">
Blif min son, och du skall upprätta
Jerusalems portar!
</p>

</div>

<p class="first">
<span class="firstchar">R</span>uben Zevi hade afrest från Stockholm julmorgonen
i täckt släde till Göteborg och medfört sin blinde
dotterson Urban Niemand. Från Göteborg gick resan
öfver Nordsjön till London och därifrån, efter en veckas
rast för affärer, till Amsterdam. Den gamle mannen
tycktes glömma alla mödor och sina sjuttio år för omsorgen
om den blinde, som icke blef känslolös för hans
omvårdnad. Mellan dem uppstod en förtrolighet, som
från gossens sida skulle ha blifvit tillgifvenhet, om han
kunnat glömma sitt aftvungna löfte att aldrig mer draga
ett svärd. Hvarje morgon frågade Urban: när får jag
se solen? Och lika regelbundet svarade Ruben Zevi: i
Madrid.
</p>

<p>
&mdash; Då får jag rida till Torstenson, tänkte den unge
rebellen.
</p>

<p>
Efter ett längre uppehåll för nya affärer i Amsterdam
ställdes kosan öfver Paris till Madrid. För hvarje annan
jude skulle det ha varit lifsfara att våga sig inom inkvisitionens
fruktade område, men Ruben Zevi besatt en
nyckel, som öppnade alla portar. Filip IV behöfde hans
guld mot Frankrike, mot Nederländerna, mot det upproriska
<a id="page-268" class="pagenum" title="268"></a>
Catalonien och mot det nyss från spanska oket
befriade Portugal. Med konungens lejdebref mottogs
juden under titel af holländsk bankir med alla ärebetygelser
och återgäldade denna ära med lån mot fyrtio
procents ränta och säkerhet i Almerias grufvor, för den
händelse att silfverflottan från Peru skulle tagas af
portugiserne.
</p>

<p>
Ruben Zevi kände alla vrår i Madrid, såsom han
kände alla Europas hufvudstäder. En dag återkom han
från det moriska kvarteret med en nittioårig arab vid
namn Damiri, till yrket mulåsnedrifvare och en af de
många, som med läpparna bekände Kristus och jungfru
Maria, men hvar morgon och afton vände sig mot
Mekka för att anropa Muhamed. Denne Damiri vände
ut och in på Urbans ögon, pålade en salfva af örter och
föreskref tre veckors fasta under tystnad i mörkt rum.
Efter de tre veckorna borttog Damiri förbandet, föreskref
andra tre veckors skymning med gradvis ökadt ljus och
utropade, efter denna tids förlopp: Allah akbar! Gud
är stor! Han belönades rikligen. Urban Niemand hade
återfått sina ögons bruk.
</p>

<p>
Från Madrid gick resan till det i fullt uppror stadda
Barcelona, därifrån till det jäsande Neapel, som snart
skulle resa sig, och därifrån till det allrakristligaste Rom.
Hvar behöfdes ej guld? Ruben Zevi fann vänner och
beskyddare öfverallt. Hans yrkes triumf var att låna åt
konungarne för att kufva upproriske undersåtar och åt
de upproriske för att strida mot konungarne. Gaf nederlaget
förlust, måste segern ersätta förlusten dubbelt. Han
var lika hemma i kardinalernes förmak, som i sultanens
moské. Det påstods, att påfven Urban VIII erbjudit
honom titeln af protektor öfver Jerusalem, om han ville
blifva katolik. Därtill hade Ruben Zevi svarat med sitt
<a id="page-269" class="pagenum" title="269"></a>
egendomliga tysta smålöje profetens ord, Es. 62: 6: »O,
Jerusalem, jag vill beställa väktare på dina murar, de
som ej tiga skola hvarken dag eller natt.» Han delade
påfvens peterspenning, såsom han delade sultanens tribut
från det heliga landet, och när trosförvanterne förebrådde
honom att vara så litet nogräknad, upprepade
han: »Vi skola dia hedningarnes mjölk.»
</p>

<p>
Mellan Neapel och Rom tilldrog sig ett af dessa
äfventyr, som voro så vanliga, att man vid dem knappt
fäste någon uppmärksamhet. Ruben Zevis vagn med sin
eskort af tolf ryttare anfölls i ett bergspass af trettio
röfvare. Anfallet slogs tillbaka efter en het strid, som
kostade angriparne flera döde. Urban fick än en gång
leka krig. Han hade icke dragit svärd, i den mening
hans löfte förbjöd; han hade försvarat sig, och detta
kunde icke förbjudas. Det redan halft förgätna svärdfästet
tycktes kyssa hans högra hand och säga till
honom: fältmarskalken väntar dig! ... Färden gick norrut;
hvarje dag kom man närmare svenska hären och
kriget.
</p>

<p>
Ännu återstodo Genua, Milano, Venedig, Wien och
öfverallt affärer, innan de resande ändtligen uppnådde
Regensburg i slutet af Maj. Redan första natten, när
alla de öfriga hvilade ut efter resans ansträngningar,
smög sig den unge sergeanten till stallet, fann en uthvilad
häst och galopperade bort för att uppsöka
Torstensons läger. Han bedrog sig. Ruben Zevi kände
sin dotterson och hade i förväg posterat sex sina snabbaste
ryttare under Assar Kabas befäl på den väg Urban
måste passera norrut. Där blef i nattens mörker en
kappridt, som slöts med att rymmaren återfördes, väl
bevakad och stadigt bunden vid sadeln, till sin förtörnade
morfader.
</p>

<p>
<a id="page-270" class="pagenum" title="270"></a>
&mdash; Min son Absalon &mdash; sade juden till honom med
Davids vrede och Davids sorg &mdash; aktar du så litet dina
löften och mina grå hår, så minns, att det är jag som
bevarar Damiris botemedel och att det måste begagnas
ånyo hvar sjette månad, om du vill behålla din syn.
Rymmer du än en gång, är du efter en månad ohjälpligt
blind. Blif då åter en hjälplös tiggare, låt leda dig till
Madrid, om du finner någon, som leder dig, men vet,
att Damiri är nittio år. Huru länge hoppas du finna
honom bland de lefvandes antal?
</p>

<p>
&mdash; Jag är anställd hos fältmarskalken; jag vill hellre
vara blind, än desertera från tjensten, genmälde trotsigt
den unge sergeanten.
</p>

<p>
&mdash; Jag har tänkt därpå redan i Stockholm, svarade
juden, i det han framvisade ett af de många bref, som
väntat honom vid hemkomsten. &mdash; Se här ditt afsked
från krigstjensten, undertecknadt af fältmarskalkens egen
hand, på grund af läkarens intyg om obotlig blindhet.
Var tillfreds, min son; det är ett ärofullt afsked.
</p>

<p>
&mdash; Men jag är icke blind, jag ser fienden, jag rider
som förr, jag kan tjena som förr! utbrast den afskedade
krigaren under snyftningar, som mera anstått en flicka,
än en Torstensons lärjunge.
</p>

<p>
&mdash; Jag har sagt dig &mdash; genmälde juden strängt &mdash; att
du utan Damiris botemedel åter skall varda blind.
Och för att du icke så snart må glömma det, skall du
denna gång straffas med tre dagars mörk arrest.
</p>

<p>
Dessa tre dagar i judeborgens innersta rum bakom
stängda fönsterluckor förekommo Urban Niemand som
tre långa år. Här var icke hundkojan på Gerknäs; här
var fångenskapen, som han afskydde, och ensamheten,
som han fruktade. Han umgicks ej, som sin syster
Hagar, i tankarnas stora, språksamma sällskapsklubb;
<a id="page-271" class="pagenum" title="271"></a>
han hade så få bekanta där. Hvem skulle han uppsöka?
Det var länge sedan han öppnat en bok, och aldrig hade
han hållit en skrifpenna i sin hand. Hans kunskap
rymdes inom väggarna af ett stall, på en sadel i hurtigt
traf, i dessa tyglar, hvilka han skötte så väl, och i
dessa krigiska öfningar, hvari han, så ung, var en
mästare. Något annat hade aldrig bekymrat honom:
hans själ var utom dessa områden, där han rörde sig
fritt, en oskrifven bok, en beteshage, där vilda blommor
växte af sig själfva, ovårdade och bekymmerslösa, bland
snåren och gräsen. Hvad hade han att göra ensam med sig
själf? Långledas, längta, drömma, rasa och gråta. Hans
enda tröst var tanken att åter rymma vid första tillfälle.
</p>

<p>
På morgonen af den fjärde dagen öppnades dörren
till det mörka rummet, medan Urban låg halfvaken och
klädd, såsom hade han tillbragt natten vid bivuaken. En
röst, som icke var den vanlige tjenarens, sade till honom:
</p>

<p>
&mdash; Stå upp, du är fri!
</p>

<p>
Med ett språng var fången på fötterna och ville
genast ut ur sitt fängelse.
</p>

<p>
&mdash; Låt mig säga dig något! bad den milda, ej
obekanta, men ej på länge hörda rösten. &mdash; Känner
du mig?
</p>

<p>
&mdash; Huru skulle jag känna en katt i mörkret? svarade
gossen vresigt. Släpp mig ut!
</p>

<p>
&mdash; Jag tycker, att jag förtjenat en bättre tack.
Hvem är jag? Gissa!
</p>

<p>
Åter ville han tränga sig ut, men den okända stod
honom i vägen.
</p>

<p>
&mdash; Icke förr, än jag sagt dig något, återtog rösten.
</p>

<p>
En brottning uppstod, men upplöste sig i förvåning,
när Urban hade fått tag i en mjuk kvinnoarm.
</p>

<p>
&mdash; Är du Rachel? frågade han.
</p>

<p>
<a id="page-272" class="pagenum" title="272"></a>
I detsamma uppslogos fönsterluckorna, och dagsljuset
strömmade in med en klarhet, som efter så långvarigt
mörker bländade ögonen. Det första föremål Urban kunde
urskilja var Rachel, som stod framför honom i sin blyga,
jungfruliga fägring, dubbelt skönare, än han mindes
henne för ett år tillbaka. Den ovana dagern omgaf
henne med solglans. Hon var icke mera den Rachel,
med hvilken Urban hade gnabbats vid den tid, när han
följt sin morfader hit från Böhmens skogar. Han förstod
icke, att hon vuxit från fjorton till femton år.
</p>

<p>
&mdash; Vill du nu höra hvad jag har att säga dig?
frågade hon halft gäckande, halft förlägen.
</p>

<p>
Urban samtyckte. Han hade numera ingen brådska.
</p>

<p>
&mdash; Jag vill säga dig, fortfor hon, att du är den
största narr, som på jorden går. Hvarför skall du förtörna
den bästa bland människor, din morfar, som är
min fars farbror och din och allas vår välgörare? Gå
strax till honom; bed honom om förlåtelse, och lofva att
aldrig mer göra honom emot! Vet du hvad det är att
få vara hans son? Han är mer än en konung, mer än
en kejsare; han befaller öfver hela världen; ingen af
gojims furstar är så mäktig som han. Och du skall
blifva lika rik och mäktig som han, om du underkastar
dig hans vilja. Hvad löper du efter dina usla krig och
dina fattiga knektar? Förstår du icke, att när du blir
hvad din morfar nu är, kan du själf uppställa de starkaste
härar, och ingen skall våga stå dig emot? Hvarför
kan du ej lyda och vänta? Hvarför vill du ej bekänna
vår tro och blifva en af oss? Vet du icke, att vi äro
det utkorade folket och att alla världens riken skola
blifva oss underdåniga?
</p>

<p>
Det märktes, att Rachel sedan ett år lärt något
i synagogan. Var hon utsänd som missionär, hade
<a id="page-273" class="pagenum" title="273"></a>
Ruben Zevi ej kunnat välja en vältaligare. Proselyten
var redan till hälften omvänd, när missionären anslog en
annan sträng, som fullbordade hennes omvändelseverk.
</p>

<p>
&mdash; Jag har något att bedja dig om, någonting för
mig själf. Min fader Joas har råkat i ogunst hos din
morfader och blifvit förvisad från borgen. Det var för
din skull, Urban, för att han hjälpte dig på flykten den
första gången, du minns. Bed för min far, sedan du
själf fått förlåtelse; bed, att han får komma tillbaka, och
jag skall vara så tacksam ... du kan ej tro huru tacksam
jag skall vara därför!
</p>

<p>
Hon var oemotståndlig för mången klippa. Hvad
skulle hon ej vara för ett vax? Urban Niemand försporde
något alldeles nytt och ovanligt röra sig inom
hans pojkhjärta, lofvade allt hvad Rachel begärde, gick
till sin morfader, bad om förlåtelse och bedyrade heligt,
att han aldrig skulle göra sig skyldig till någon olydnad
mer. Förlåtelsen gafs, men med villkor; Ruben Zevi
var van att uppställa villkor.
</p>

<p>
&mdash; Bevisa din uppriktighet; tjena mig troget ett år
i de ärenden jag anförtror dig, och då vill jag tillgifva
dig. Intill dess skall du vara min tjenare, men därefter
min son. Du skall då icke mera vara Ben-Oni, smärtans
son, du skall vara Ben-Jamin, lyckosonen, ty du är utgången
af min högsta fröjd och min största sorg. Bär
då ditt lyckonamn så, att jag aldrig får orsak att taga
det åter! ... Du kan icke skrifva?
</p>

<p>
Urban nödgades sanningsenligt bekänna, att han
knappt kunde läsa. Det lilla han lärt i barndomen var
längesedan förgätet.
</p>

<p>
&mdash; Du skall från i dag alla dagar läsa och skrifva
för Rachel. Låt det gå raskt; jag behöfver dig i mitt
kontor.
</p>

<p>
<a id="page-274" class="pagenum" title="274"></a>
Ett köpmanskontor var det mest afskyvärda Urban
kunnat tänka sig i framtidens perspektiv, men han
lofvade lyda och fördristade sig därpå att inlägga en
förbön för Joas.
</p>

<p>
&mdash; Hvad? utfor den gamle, ånyo vredgad. &mdash; Har
du sammansvurit dig med Rachel att bedja om nåd för
denne förrädaren? ... Joas! Och du beder om nåd för
Joas! Vet du då icke, att han är din dödsfiende? Det
är nödvändigt, att du känner med hvem du här får att
göra. Jag har utdrifvit Joas med hustru och barn, utom
Rachel, som är oskyldig och så tillgifven mig, som mitt
eget barn. Hennes far har sjuttio resor varit en förrädare
mot mig, och sjuttio resor fått tillgift, men när
han för ett år sedan gaf dig en häst att rymma, öppnades
mina ögon. Märk, att förutom min broder Mordechai
i Smyrna och hans barn, hafva Joas och hans
syster Thamar, min äldre brors barn, härintills, efter
mina egna barns död, varit mig närmast i skyldskap.
Thamar drifver världen omkring, men Joas har på förhand
uträknat hvad han efter mig skall ärfva, ändock
jag intet tänkt det åt honom, utan det mesta åt Rachel.
Oförväntadt uppstiga ur natten och döden två dotterbarn,
som stå mig närmare än Mordechai, Joas och
Thamar. Förstår du då, hvarför dessa måste vara dina
och din systers dödsfiender? Tag dig till vara, vettvilling!
Joas har engång förhjälpt dig på flykten, i hopp
att jag i min rättmätiga vrede skulle förneka dig och
göra dig arflös. En annan gång skall han stå efter ditt
och din systers lif. Här är du trygg, men utom borgens
portar, utom Regensburgs murar och midti den svenska
hären, till hvilken din dåraktiga åtrå står, skall Joas
förstå att finna dig och gifva dig döden. Än är hans
arm för kort att nå Hagar, såframt han ej räcker henne
<a id="page-275" class="pagenum" title="275"></a>
genom Thamar, men ingen varg i Böhmens klyftor skall
ihärdigare förfölja ett byte, än Joas skall stå efter eder
två. Joas är listig, och Mordechai har mäktiga bundsförvanter:
de veta hvad de förmå, om de blifva mina
arftagare. Därför skola de drifva sin sak med berg af
guld, när min hand engång domnat och mina gamla
ögon lyckas till. Se där hvarför jag med så många
intyg nödgats betrygga din och din systers bördsrätt.
Detta begriper du icke ännu, där din håg står till lekverk
med hästar och svärdsgny, men en dag skall du
tacka mig, när du blir man. Och till en man vill jag
göra dig, pojke; jag vill göra dig till din mors son, ej
till din fars. Intet ord mer om Joas!
</p>

<p>
&mdash; Hvem var min fader? frågade ynglingen, mera
med hågkomst af drottningens fråga, än just för att han
själf fann det så angeläget att veta.
</p>

<p>
Ruben Zevis uppsyn mörknade.
</p>

<p>
&mdash; Fråga hvem natten var, som stal en ljus dag i
dess sköna morgon, men fråga aldrig efter din faders
namn! Det medför ofärd för alla läppar som uttala det.
</p>

<p>
Urban lärde under Rachels handledning läsa och
skrifva. Den vilda beteshagen odlades öfver förväntan
snabbt. Det var ej hufvud som saknats, det var lust,
det var flit, ihärdighet, tålamod. Han kunde ej mäta
sig med sin syster i en allt genomträngande klar uppfattning,
men han liknade, om ej öfverträffade henne i
snabbfyndighet. Nu var lusten kommen, han visste ej
hur. Stafvarna dansade in i hans hufvud och ritade
stora, styfva streck på papperet framför honom. Den
femtonåriga lärarinnan för en snart sjuttonårig elev
gjorde allt för att vidmakthålla en tillbörlig respekt. Det
lyckades henne stundom, stundom icke. Mången timme
begynte med ett strängt benande i okända hieroglyfer
<a id="page-276" class="pagenum" title="276"></a>
och slöts med en kapplöpning genom rummen under
klingande skratt. Ruben Zevi öfverraskade engång eleven
klättrande ut på en fönsterlucka till andra våningen och
skolmästarinnan förföljande honom med vattenstrålen ur
en handspruta. Den gamle juden smålog och vände
obemärkt om. Han hade sina skäl och blef ej besviken.
Inom mindre än en månad hade Urban fått makt öfver
bok och skrift. Hans vitsord i ett läsförhör skulle kanske
icke varit det berömligaste, men han redde sig, såsom
han alltid redt sig, när det gällde att spränga öfver en
vallgraf eller en hagtornshäck. Ruben Zevi glömde, att
dottersonen ännu skulle åtnöjas med en tjenares roll,
och gaf honom som belöning den arabiske springaren,
som omtalades i brefvet och som öfverträffade Levys
Sultan, den bäste trafvaren i judekvarteret. Gåfvan
skulle, med Urbans lynne och rymningslusta, varit en
frestelse, om ej den vaksamme Assar Kaba fått befallning
att ständigt medfölja på ridturerna.
</p>

<p>
En månad efter lektionernas början begynte Urban
Niemand användas vid lättare ärenden i Ruben Zevis
kontor. Efter två månader kunde han deltaga i korrespondensen
och utföra mindre beskickningar. Efter tre
månader gick han klädd som en jude och firade sabbaten
i synagogorna. Han gick som i drömmen, fullständigt
en fånge i Rachels kedjor.
</p>

<p>
Då inmarscherade en dag i Regensburg några fångar
från Torstensons här i Mähren. Det var sexton trasige,
smutsige, af sår och strapatser medtagne och likväl ännu
hotande krigare, under bevakning af kejserlige kyrassierer.
Urban återvände i judedräkt från en beskickning med
sin brefväska under armen, när han mötte transporten
och hörde en af fångarne säga till en kamrat på svenska:
det är här den förgyllde juden bor.
</p>

<p>
<a id="page-277" class="pagenum" title="277"></a>
&mdash; Det är skada, genmälde kamraten, att vi ej nu
äro 2,000 med fria tyglar; här vore någonting att förtjena.
</p>

<p>
Det klang som svenska trumslag i den fredlige brefbärarens
öron. Han tyckte sig vakna ur en förtrollning,
närmade sig fångarne och frågade, likaledes på svenska,
hvarifrån de voro. Fångarne fingo stora ögon. De förvånades
att höra en jude tala deras språk och sade sig
vara småländske och nyländske ryttare, som vid en
furagering råkat i bakhåll och nödgats gifva sig fångne
för öfvermakten.
</p>

<p>
Det var Sankt Bartolomei dag och mycket folk i rörelse.
Urban följde med folkhopen det långsamt marscherande
tåget, frågande efter nyheter från krigsskådeplatsen.
</p>

<p>
&mdash; Det är en spion &mdash; hviskade en af ryttarne till
sina kamrater, denna gång på finska &mdash; låt oss ljuga! &mdash; hvarpå
svaret lydde, att Torstenson intagit Wien, att
han skickat kejsaren i en råttbur till Stockholm och att
hären nu vore på marsch till Rom för att uppsätta
drottning Kristina på den påfliga stolen.
</p>

<p>
&mdash; Du ljuger som en karl, n:o 18, Spjut! Saksan
pukki! utbrast f. d. sergeanten, som igenkände en
man af sin egen skvadron och i glädjen dammade
till med ett i skvadronen brukligt skällsord. &mdash; Vill du
bli fri, kamrat? Jag följer er åt och rymmer med eder.
</p>

<p>
Fångarne fingo ingen tid att förundra sig eller
öfverväga förslaget, ty folkhopen trängde på och knuffade
undan den unge judepojken. Det vanliga okvädet <em>kättare</em>
begynte höras allt högljuddare; snart flög den första
stenen mot fångarnes blottade hufvuden. Den efterföljdes
af flera, tumult uppstod, kyrassiererne slöto leden
kring transporten och trängde hopen tillbaka.
</p>

<p>
Urban såg en gatpojke vid sin sida upptaga en
tung sten och lyfta den till ett mördande kast. Här
<a id="page-278" class="pagenum" title="278"></a>
var omöjligt att förblifva en likgiltig åskådare. Ett
krokben i rätta ögonblicket, och pojken låg hufvudstupa
på näsan. Han kraflade sig upp, ropande: judar! judar!
Ropet fann gensvar; folkhopen delade sig, en del förföljde
fångarne, andra begynte anställa jagt efter judarne.
</p>

<p>
Urban tog till flykten, en mot hundrade, kullkastade
här en, där en, kröp under lyftade armar,
kilade sig fram mellan snafvande ben och hade snart
uppnått ingången till judekvarteret. I borgen hade man
förnummit upploppet och rustade sig till försvar. Desse
förföljde judar voro blott alltför vane vid att en eller
flera gånger om året se folkraseriet storma deras afskilda
bostäder. Deras lif var en ständig växling mellan
yttre förtryck, smälek och ödmjukhet, inre okufligt trots
och orubblig visshet att engång eröfra världen. Denna gång
lade sig folkhafvets böljor, utan att nå till borgens murar.
</p>

<p>
&mdash; Här äro brefven, sade Urban, berättande upploppet,
men förtigande sitt möte med landsmän. Detta
lif mellan förnedring och öfvermod syntes honom så
hjälplöst uselt mot frie mäns ridderliga kamp på ett
öppet slagfält.
</p>

<p>
När han förtäljde om öfverfallet, varnade honom
den gamle morfadern.
</p>

<p>
&mdash; Förstår du nu, att du bör taga dig till vara
och att ditt lif är ingenstädes säkert, allenast här, så
länge Joas lefver? Men han skall ej länge undgå
sin lön, ej heller hans syster Thamar. Min agent i
Stockholm skrifver till mig, att hon uppträdt där som
furstinna Radzivil och förehaft ett anslag mot Hagars
lif. Öfver huggormar går eder väg: gån under Herrens
beskärm, och intet ondt skall komma vid eder. Jag
har ock mottagit vittnesbörden om eder börd från
Hagars beskyddare, presidenten Kurck. Där faller ett
<a id="page-279" class="pagenum" title="279"></a>
sällsamt ljus öfver din moders sista öde. Hennes kammartärna,
som förrådde henne, bar ett klumpfinger på högra
handen ... Thamar bär än i dag ett klumpfinger på sin
högra hand ...
</p>

<p>
&mdash; Mästare &mdash; inföll Urban hastigt &mdash; gif mig lös;
låt mig gå att hämna min moder och beskydda min
syster! Jag skall uppsöka Thamar, om jag än måste
gå till världens ände. Gif mig Thamars blod!
</p>

<p>
Ruben Zevi betraktade honom forskande.
</p>

<p>
&mdash; Knotar du? sade han. Om det är något jag
afundas de kristne martyrerne, så är det deras tålamod
och förtröstan i årslånga lidanden. Vi behöfva samma
mod, men vår seger rycker närmare dag från dag, under
det att deras hopp står i det ovissa fjärran. De hafva
ingen annan tillflykt än himmelen, men vi hafva därtill
jorden, som är oss gifven till arfvedel. Slå dem, Herre,
slå gojim med blindhet, att de uppresa sig mot hvarandra
och förgöra hvarandra, ty ur de slagnas blod
uppstår Israels herrlighet. Om mina ögon ej få se
Jakobs säd intåga i Jerusalem, skola mina barnabarns
ögon se den dagen, när konungarne tillbedja i det återupprättade
templet och de löpare af Midjan och Efa
föra hafvens skatter och folkens ägodelar till våra portar.
Son af din moder, låt icke denna tidens vedermöda falla
för tung öfver din otålmodiga håg! Du skall se den
dag, när våra förtryckare buga sig för oss till jorden;
du skall hafva din lust af dem och välsigna den stund,
när du återgick till ditt folk. Blif hos oss! Blif min
son, och du skall upprätta Jerusalems portar!
</p>

<h3 class="chapter" id="chapter-1-24">
<a id="page-280" class="pagenum" title="280"></a>
24. Spörsmål för lifvet.
</h3>

<div class="motto">
<p class="motto">
Vill du bära min krona? Tag henne.
</p>

</div>

<p class="first">
<span class="firstchar">J</span>ag känner ej igen fröken Kerstin, sade fru Beata
Oxenstjerna i ett förtroligt ögonblick till sin bror
rikskanslern. &mdash; Hon är som förvandlad, sedan vi blefvo
af med den finska häxungen.
</p>

<p>
&mdash; Tacka Gud, att faderns sinnelag uppväxer i
afkomman, genmälde rikskanslern. Häxor göra där intet
till; slikt dependerar af en naturlig kondition invärtes.
</p>

<p>
&mdash; Ja, det torde allt vara förställning till läglig tid.
Hon amuserar oss sakteligen till ett år härefter.
</p>

<p>
&mdash; Har kära syster ej förr sett en mö växa upp
från jänteåren till jungfru? Det förer gemenligen med
sig en blidare natur, intill dess att där kommer nytt
krut i fängpannan. Har fröken Kerstin funnit en ny
leksak efter den flickan Hagar?
</p>

<p>
&mdash; Ännu inte, så mycket jag sport. Fast mer trår
hon inte ens efter Ebba, såsom hon förr har gjort.
</p>

<p>
&mdash; Där kommer en ny, det töfvar intet. Mig faller
så för, som hade det varit bättre, att vi låtit fröken behålla
sin förra smekunge på knäet, än att vi omakat
henne med att söka en ny. Det var intet annat än löst
skvaller om flickan Hagar: boklärdom gör ingen ofred.
<a id="page-281" class="pagenum" title="281"></a>
Den nya, som kommer, torde inte blifva så lätt att
sköta. Märk, att efter Ebba Sparre och Hagar Ring
kommer en ung man!
</p>

<p>
&mdash; Gud bevare. Tror eders kärlighet det?
</p>

<p>
&mdash; Kära syster kan därpå vara så viss, som på
blom efter knopp. Jag väntar vår tid att i nåd eller
onåd betackas för tjensten.
</p>

<p>
&mdash; Hvad ers kärlighet säger! En ung man! Men
om den unge mannen heter herr Carl Gustaf?
</p>

<p>
&mdash; Och om han heter Carl Gustaf?
</p>

<p>
&mdash; Så fördristar jag mig råda till lysning och biläger
nästa jul, efter ärlig svensk sed. Där ingen kan motstå
hjulet i backen, där skjuter man hellre på, än blir
öfverkörd.
</p>

<p>
Rikskanslern höjde på axlarna.
</p>

<p>
&mdash; Kära syster är en fast undransvärd husmoder
och sköter en konungaborg så, att intet spjällsnöre där
är för långt eller för kort. Men hvad nu belangar
kvinnospörsmål, så låt oss tala om kammarpigornas
städsel. Det säges i räknekammaren, att fröken öser ut
dalrar som hasselnötter. Håll där husesyn, så länge
kära syster har något att säga, och haf ingen omsorg
om resten!
</p>

<p>
Härmed var spörsmålet för denna gång afklippt.
Men fru Beatas iakttagelse bar syn för sägen. Det
undgick ingen af Kristinas närmaste omgifning, att den
unga drottningen med hvarje dag växte, icke blott för
kronans höghet, utan i ett konungsligt sinnelag. Alltsedan
pfalzgrefvinnan Katarinas död hade hon varit ett
klokt, men svårhandterligt och nyckfullt barn. Hon hade
från och med trettonde året varit ombytligare, lättretligare,
mera oberäknelig, än någon af sina jämnåriga. Det hade
varit som en dagjämningstid med dess ostyriga hvirfvelvindar,
<a id="page-282" class="pagenum" title="282"></a>
men denna tid var nu öfverstånden, vindarna
hade lagt sig till skenbar ro. Där inträdde ett oväntadt
och förvånande lugn i Kristinas personlighet. Hon blef
mildare, tålmodigare, på allt sätt älskvärdare. Hon
lyckades icke alltid kufva sitt häftiga lynne, som därintills
uppbrusat utan hejd, men hon bemödade sig att
göra det. Hon blef tillgängligare, förtroligare, mera deltagande
i andras fröjder och sorger; hon visade i uppfattningen
af sitt höga kall och dess pligter ett allvar,
som man förut icke tilltrott henne. Hennes nöjen blefvo
mera återhållsamma, hennes studier regelbundnare och
mera koncentrerade. Hon kunde uppmärksamt åhöra
rådets öfverläggningar och, när hennes mening begärdes,
yttra sig med en klokhet, som förvånade statsmännen.
</p>

<p>
Drottningen tillbragte en del af sommaren på Gripsholm.
Ebba Sparre hade rest att besöka sin sjuklige
fader; furstinnan Marie Eufrosyne hade intagit hennes
plats som skötevän. Eleonora Katarina, snart därefter
landtgrefvinna af Hessen, vågade icke visa sig och
drömde sig nittio år tillbaka till Cecilia Vasas tider.
</p>

<p>
Det historiska Sverige har stoltare borgar och brantare
murar, men intet mildare, grönare, täckare kungsminne,
än Mälarens nuvarande lugna Gripsholm. Anlagd
af Bo Jonsson, ombyggd af Gustaf Vasa, bar denna borg
med sina kvarstående vindbryggor ännu på Kristinas tid
det dystra allvaret af ett medeltidsfäste. Öfver det röda
tegeltaket med dess spetsgaflar, vindskupor och höga
skorstenar reste sig fyra torn: konung Eriks (kyrkotornet),
hertig Johans (Griptornet), hertig Magnus&rsquo; (Vasatornet)
och Göstaf Olofssons (fängelsetornet). Af de tre
våningarna var endast den midtersta inredd för kungliga
gäster. De i renässansstil, i brunt och rödt dekorerade
rummen buro på väggarna gyllenläder och de djupa
<a id="page-283" class="pagenum" title="283"></a>
nischerna i silke broderade fönsterstycken. Vid stranden
låg herreköket och Gustaf Vasas lilla tornerbana. En
lång, smal park med ruddammar sträckte sig inåt till
»finnstugan» och köksträdgården. En djurgård, ett dufslag,
ett lokattehus, ett hundstall och den s. k. polacksmedjan
hörde till borgens närmaste omgifningar.
</p>

<p>
Det var en sommarkväll efter aftonmåltiden. Drottningen
och hennes kusin sutto i parken. En aftonbris
af den friska sjöluften lekte lätt med en lock af Kristinas
blonda hår. En förtjusande vattenyta glittrade mellan
löfven, belyst af den nedgående solen. Mälaren koketterade
för sin unga drottning, men hon såg honom icke,
den otacksamma herskarinnan öfver så mycken skönhet;
hennes blick dröjde på ett skrynkladt pappersblad; hennes
tankar hade flugit söderom Östersjön.
</p>

<p>
Kristina hade af sin kusin mottagit ett väl försegladt
bref; en pil och en duffjäder förenade sig
att bevinga sigillet. Brefvet hade hon läst i enslighet
på en bortskymd hvilobänk vid roten af en ek, och
furstinnan inbillade sig, att hennes kungliga väninnas
kinder voro rödare, när hon återvände, än när hon gick.
</p>

<p>
&mdash; Han är vid hälsan, sade Kristina. Han har varit
hos Salvius i Hamburg och velat begagna lägligheten
att skrifva. Brefvet är nio veckor gammalt. Hvilken
postgång! Hvarför gaf du honom ej några dufvor,
Marie? När skola vi kunna hviska våra ord i den blå
luften och anförtro åt vinden att föra dem fram?
</p>

<p>
&mdash; Skrifver min bror något om kriget?
</p>

<p>
&mdash; Kriget går illa. Misslyckade belägringar, marscher
och återmarscher, gikt och penningenöd. Därom är han
nog förståndig att ej skrifva ett ord. Men han skrifver
något, som rör dig närmare. Han beder mig inte
skänka dig bort åt grefven af Nassau ...
</p>

<p>
<a id="page-284" class="pagenum" title="284"></a>
Nu var det Marie Eufrosynes tur att rodna. Hon
höll den unge, vackre grefven så kär, som man kan
hålla en balflamma vid aderton år, och utropade i sitt
hjärtas förtrytelse:
</p>

<p>
&mdash; Hvad angår det honom? Min far är där intet
emot, och när du samtycker ...
</p>

<p>
&mdash; Jag står på din sida. Men kan du förlita dig
på grefven? Unga karlar ... morgonrodnad slask i hatt,
säger ordspråket. Din bror är inte bättre än andra,
Marie.
</p>

<p>
&mdash; Carl Gustaf kan vara platt utan reson mot oss
andra, men mot dig är han vax.
</p>

<p>
&mdash; När han ser mig. Och vax, när han ser en
annan. Skada, Marie, att en sådan kronslipad ädelsten,
som kan skära glas och pryda en spira, skall flyta till
vatten för en uppnäst tysk kammarpiga.
</p>

<p>
&mdash; Hvad skall jag svara? Ack, Kristine, tro mig,
det är nedrigt förtal! Carl Gustaf har dig så hjärtans
kär, att intet i vida världen kan bryta hans tro.
</p>

<p>
&mdash; Så säger han, och så skrifver han. Vill du bära
min krona, Marie? Tag henne, jag är led vid henne!
Så länge jag bär henne, måste jag ju tänka, att det är
till henne hans hjärta står. Hvarför är jag inte en liten
fattig pfalzgrefvinna, som du? När jag läser huru de
krökte sig som ormar för drottning Elisabet, huru de
sade till henne, när hon var gammal och ful: ni är den
skönaste kvinna som jorden bär, ni är så fager som
lilja i rosengård! ... Nej, Marie, nej, nej, nej, jag kan
inte tro honom, jag kan inte, så gärna jag ville.
</p>

<p>
&mdash; Är du gammal och ful, Kristine? Är han en
hofman, som var ingenting i går, som skall vara ingenting
i morgon och begär att du skall göra allt af honom?
Å, han är stolt, Kristine, han är så stolt som du själf!
<a id="page-285" class="pagenum" title="285"></a>
Han begär af dig sin hjärtelycka, ingenting annat. Han
skall vara en man förutan dig, men han skall vara en
olycklig man. Gif honom din hand, och han skall
blifva en hjälte! Han skall slå dina fiender, han skall
blifva stor och berömd, men han skall vara din tjenare,
och du skall vara hans ära.
</p>

<p>
&mdash; Doxa! Doxa! Gå från mig, Sara! Min Gud,
hvarför är jag ej en man? Hvarför måste jag köpas
och säljas? Hvarför får jag ej gifva mig helt utan pris,
utan hemgift? ... Förlåt mig, Marie! Jag är så olycklig,
jag är så ensam. Den fattigaste flicka i Sverige är
rikare än jag. När han kommer, som hon har kär,
svarar hon: tag mig, jag har intet annat än mig själf,
och du begär intet annat än mig. Hon vet det, hon.
Huru skall jag veta det? Jag misstänker allt och alla.
Har jag ej skäl att göra det? Måste jag ej misstänka
rådet att vilja regera utan mig? Måste jag ej misstänka
honom, du vet, att älska min krona? Hvad är en man
utan ärelystnad? Hvad är den ärelystnad, som ej utsträcker
sin arm efter en krona? Och dig själf, Marie,
måste jag ej misstänka dig att gå hans ärenden? ...
Jag ville så gärna tro dig; någon måste jag tro. Du
kan vara ett redskap; kanske är du det, men du har ej
hufvud nog för politisk intrig. Ebba har bättre hufvud,
men brukar det i min tjenst. Jag hade en tredje, en
förläst toka, det bästa hufvudet af eder alla, men på ett
barns skuldror: hon förstod ju ej ens hvad kärleken är.
Du förstår det på ditt sätt, Marie; du är på ditt sätt
ett barn; du begär namnam af kärleken. Jag begär
något mer: jag begär att vara mig själf i en annan, och
se, det får jag ju inte! Hvilken olycka, att jag ej är
du! Vore jag du, skulle jag hafva hundrade likar och
<a id="page-286" class="pagenum" title="286"></a>
inte vara så inmurad, som jag är, i en klostercell med
mig själf. O, jag är så ensam, ensam, ensam ...
</p>

<p>
Hon lutade sin panna mot ekens stam och förblef
några ögonblick stum. Grät hon? Marie Eufrosyne
trodde det och vågade en tröstande hviskning:
</p>

<p>
&mdash; Du är inte ensam. Han har dig så kär. Han
begär intet annat än dig.
</p>

<p>
Hon såg upp, hon grät icke, hon hade icke gråtit
sedan hon var ett barn, om icke af vrede. Men där
var ett annat ovant uttryck i hennes lifliga, alltid rörliga
drag. Där var någonting djupt sorgset, som Marie
Eufrosyne aldrig sett förr. Kristina tog en lätt sidenduk,
som hon hittills sammanrullat mellan händerna, utan att
tänka därpå, och svepte den kring sina skuldror mot
aftonkylan.
</p>

<p>
&mdash; Låt oss gå till stranden, sade hon. Här är så
instängdt, jag behöfver luft.
</p>

<p>
De gingo till stranden och funno en mossbänk tätt
invid sjön. Solen hade gått ned och kvarlämnat vid
horisonten ett blekrödt skimmer, som färgade fjärdarna.
Det var lugnt, daggen föll, gräset var vått, luften fuktig.
Slottets fyra torn, af hvilket det högsta bar en slappt
nedhängande kunglig flagga, speglade sig i en lätt
gungande blank dyning på sjön. Endast två stora stjärnor
kunde, bland otydliga små ljusprickar, klart urskiljas på
aftonhimmelen. I nordväst stod Vega, i sydväst, öfver
skogstopparna, Jupiter.
</p>

<p>
Kristina satt en stund tankfull, betraktande dessa
två lysande klot, det ena planeternas konung, det andra
en sol af oerhörd storlek, hvars ljusstyrka &mdash; om man
får tro en nyare tids beräkningar &mdash; trehundra gånger
öfverträffar ljuset af vår sol.
</p>

<p>
<a id="page-287" class="pagenum" title="287"></a>
&mdash; Se där &mdash; sade Kristina, pekande på planeten
&mdash; där är min stjärna. Jag är född under Jupiter, när
han ingick i lejonets hjärta. Det är en tung gåfva,
Marie, att vara född till makten. Var nöjd med kärleken,
du, som är född under eviga solar, hvilka aldrig förändra
sitt läge på himmelen! Planeterna äro ostadiga
som ett människolif ... Under hvilka stjärnor föddes Carl
Gustaf?
</p>

<p>
&mdash; Jag känner ej hans stjärnor, svarade furstinnan,
men prästen, som döpte honom, såg en bindel af glänsande
ljus kring gossens panna.
</p>

<p>
&mdash; Det vore inte lyckligt, om vi två förenade skulle
styra Sverige. Under kriget i Tyskland prisades min
faders hjältemod såsom allmaktens gåfva. Konungen
svarade: Gud går från sin medelväg endast när han vill
straffa någon. Det är ett nådebevis, när han gifver åt
folken en konung med medelmåttiga gåfvor, emedan
denne ej frestas att eftersträfva för mycket. Honom
lämnar ärelystnaden i lugn. Intet värre kan honom
hända, än att han riktar sig med sitt folks skatter,
hvilket är ett ringa ondt mot ärelystnaden, som själf ej
har, ej heller unnar åt andra någon ro.
</p>

<p>
&mdash; Salig kungen var en vis man, men vet du hvad
en gumma i Nyköping sade mig förra hösten, när det
var tal om brandenburgaren? Hvarför skall våran fröken
gå öfver ån efter tyskt äppelmos? sa&rsquo; hon. Lägg svenskt
järn i hjulskenan, sa&rsquo; hon, så går kärran fram öfver
berg och knapperstenar.
</p>

<p>
Kristinas ostyriga lynne återvände för en hastig
minut.
</p>

<p>
&mdash; Äro vi ej kråkskramlor, jag och du, som filosofera
öfver kärleken, i stället att njuta af lifvet? Ha
vi råkat förblanda siffrorna? Äro vi 17 eller 71
<a id="page-288" class="pagenum" title="288"></a>
år? Ha vi ej framför oss de många åren, lysande eröfringar,
långa löjen, korta sorger och dårskaper utan
tal? Uh ... det är kallt under stjärnorna, de äro för
höga för oss, låt oss vara små, Marie, små, som de
lyckliga äro; det är så ensligt att vara ensam stor. Skrif
till din riddare af den sorgliga skepnaden, att han flitigt
betraktar månen och försöker att likna honom i oföränderlig
tro. Jag skall skrifva detsamma till min, där
han suckar i Böhmens eller Mährens bergsklyftor: strid,
min riddare, strid för eder käresta, hvad hon sedan
må heta, strid för segern och segerns lön! Den väntar
aldrig för länge, som väntar på något godt ...
</p>

<p>
&mdash; Var blid mot honom, Kristine, var som du fordom
var på Rönö, den tiden du var liten och lycklig!
Och bed honom till återgäld inte förtrampa sin systers
hjärta!
</p>

<p>
Åter flög ett skimmer af nästan fuktig glans öfver
de stora, uttrycksfulla blå ögonen, när Kristina fattade
sin väns hand och sade med så låg röst, som fruktade
hon, att kiselstenarna på stranden skulle höra henne
och berätta hennes ord för den skvallrande aftondyningen:
</p>

<p>
&mdash; Svär, att han har mig kär, mig och ingen annan,
mig och ingen krona!
</p>

<p>
&mdash; Vid hvad skall jag svära, om du ej tror mig?
Skall jag svära vid himmelen öfver oss eller vid jorden
under våra fötter? Ack, Kristine ...
</p>

<p>
&mdash; Svär vid dig själf! För oss finns ingenting så
omisteligt som vi själfva. Att mista sig själf, det är mer
än döden, det är tillintetgörelsen.
</p>

<p>
&mdash; Nej, så svär jag inte. Det är emot Guds bud.
</p>

<p>
&mdash; Tror du? Kanhända. Svär då: så sant jag är
din vän!
</p>

<p>
<a id="page-289" class="pagenum" title="289"></a>
&mdash; Så sant jag är din vän, har han dig och ingen
annan, dig och ingen krona kär!
</p>

<p>
&mdash; Ja, jag tror dig och skall skrifva det till honom.
Inte för att din ed är tillfyllest: hur kan du känna hans
innersta hjärtelag? Men för att där finnes ett gensvar
i mig, som gifver dig rätt. Är här någon, som lyssnar
på oss?
</p>

<p>
&mdash; Hvem skulle lyssna? Gripsholm sofver, Mariefred
sofver, Mälaren sofver. Stjärnorna allena vaka på himmelen.
Det är så långt till stjärnorna; de skola ej
höra oss.
</p>

<p>
&mdash; Då skall jag säga dig något.
</p>

<p>
Hon lutade sina läppar tätt mot sin väninnas öra,
stängde ljudet med båda händerna och hviskade:
</p>

<p>
&mdash; <em>Jag har honom kär</em>, jag har lofvat att blifva
hans; jag skall hålla mitt löfte.
</p>

<p>
&mdash; Tack! Nu tror du mig.
</p>

<p>
&mdash; Ja, är det inte förunderligt, att jag tror dig
ändå? ... Godnatt, Marie!
</p>

<p>
&mdash; Godnatt, Kristine!
</p>

<p>
Hon hade vikit åt sidan den tunga gardinen framför
ett fönster i sofrummet och låg länge sömnlös, betraktande
stjärnorna, som tindrade i augustinatten öfver Gripsholm.
Ett återsvall af de frågor, som upprört henne några timmar
förut, slog mot själens osynliga stränder, som Mälarevågen
mot kiselstenarna.
</p>

<p>
&mdash; Du därborta &mdash; sade hon halft trotsigt, halft
vemodigt &mdash; har du gifvit mig ett lås, så gif mig en
nyckel! Hvarför gaf du mig kraften, om ej för att
blifva lycklig och göra andra lyckliga? Hvarför är där
en tomhet i mig, som ingen kraft fyller? Hvarför är
jag så ensam, när jag dock har mig själf? Hvarför
trängtar min själ till en annan, som kan fylla min brist,
<a id="page-290" class="pagenum" title="290"></a>
och hvarför finner jag ingen, i hvilken jag kan uppgå
helt, utan att förlora mig själf? Är han med ljusglansen
om pannan den rätte? Jag vet ingen annan kraft,
besläktad med min kraft, men skall han kufva mig?
Skola vi söndras, kraft mot kraft, eller skola vi sammansmälta
och förenade eröfra världen?
</p>

<p>
Hon fick intet svar. Ett stycke af den omätliga
rymden, begränsadt af fönsterramen, skådade tigande ned
på Gripsholms torn, på den trånga rutan och det oroligt
klappande sjuttonåriga hjärtat bakom bäddens till hälften
frånskjutna förhängen. Trötta att söka, längta och fråga,
flöto den hvilandes tankar småningom in i hvarandra,
förlorade sin begränsning och upplöste sig i en oklar,
drömmande känsla af någonting famlande ovisst, som
begärde ett fäste ...
</p>

<p>
Då tycktes äfven stjärnan upplösa sig i ett obestämdt
ljushaf och sänka sig nedåt på bryggan af sina strålar.
Hon kom närmare tornen, fönstret, bädden ... Nu var
hon där och flöt in i den halfsofvande unga frågerskan,
som vågat utmana henne. Hon bemäktigade sig hennes
halft medvetslösa, halft ännu frågande tankar, fick ord
och sade till henne:
</p>

<p>
&mdash; Har jag ej sagt dig, att jag är ett utflöde af
den Allsmäktiges kraft, ej af hans kärlek, och att jag är
ditt innersta? Hvarför söker du dig i dig själf? Hvarför
söker du dig icke i Honom, som är allt i dig, allt i
mig och allt i alla? Han har gifvit dig kraften i mig,
men kraft utan kärlek kan endast förstöra. Hvarför
söker du icke hvad jag ej kan gifva dig? Hvarför
söker du icke kraftens blomma och frukt, som endast
är kärleken? Se, jag har gifvit dig börd och krona,
håg för allt stort och vett för all visdom; jag har bevarat
dig för elementernas makt, din kropps bräcklighet
<a id="page-291" class="pagenum" title="291"></a>
och människors anslag; jag har gifvit dig vishetens ord och
fromhetens lärdomar, vapnens seger och rikets välmakt:
hvarför söker du där din egen ära? Hvarför prisar du
icke Gud med att göra många lyckliga? Gå, gör hans
verk och icke ditt verk! Förlora dig själf, och du skall
återfinna dig själf! Sök ej din kraft i arm som förlamas,
i tanke som famlar, i håg som förvillas; sök din
kraft i kärleken, tjena i ödmjukhet, bed om fullkomningen,
och du skall vara den starkaste bland de starke ...
Dagen gryr, jag döljer mig åter i fållarna af Guds
mantel ... Om tio år skall jag fråga dig hvad du gjort
af min gåfva.
</p>

<p>
Den sjuttonåriga drottningen uppreste sig halfvaken
i bädden och kastade en blick mot fönstret, där ljusströmmen
åter flöt bort.
</p>

<p>
&mdash; Drömde jag? ... Förlora dig själf, och du skall
återfinna dig själf! ... Hvad man drömmer vidunderligt!
</p>

<p class="end">
Slut på andra delen.
</p>

<h3 class="chapter" id="chapter-1-25">
<a id="page-292" class="pagenum" title="292"></a>
Andra delens innehåll:
</h3>

<table class="toc" summary="TOC">
<tbody>
   <tr>
      <td class="col1">1.</td>
      <td class="col2">Vågornas lekboll</td>
      <td class="col_page"><a href="#page-3">3</a></td>
   </tr>
   <tr>
      <td class="col1">2.</td>
      <td class="col2">I Kolmårdens skog</td>
      <td class="col_page"><a href="#page-18">18</a></td>
   </tr>
   <tr>
      <td class="col1">3.</td>
      <td class="col2">Spartanskor</td>
      <td class="col_page"><a href="#page-34">34</a></td>
   </tr>
   <tr>
      <td class="col1">4.</td>
      <td class="col2">I källaren</td>
      <td class="col_page"><a href="#page-51">51</a></td>
   </tr>
   <tr>
      <td class="col1">5.</td>
      <td class="col2">Bikten</td>
      <td class="col_page"><a href="#page-58">58</a></td>
   </tr>
   <tr>
      <td class="col1">6.</td>
      <td class="col2">Lärdom mot lärdom</td>
      <td class="col_page"><a href="#page-70">70</a></td>
   </tr>
   <tr>
      <td class="col1">7.</td>
      <td class="col2">Doxa</td>
      <td class="col_page"><a href="#page-81">81</a></td>
   </tr>
   <tr>
      <td class="col1">8.</td>
      <td class="col2">Segerbudskap</td>
      <td class="col_page"><a href="#page-89">89</a></td>
   </tr>
   <tr>
      <td class="col1">9.</td>
      <td class="col2">De tre skyddslingarne</td>
      <td class="col_page"><a href="#page-100">100</a></td>
   </tr>
   <tr>
      <td class="col1">10.</td>
      <td class="col2">Den vandrande juden</td>
      <td class="col_page"><a href="#page-115">115</a></td>
   </tr>
   <tr>
      <td class="col1">11.</td>
      <td class="col2">Slottsbranden</td>
      <td class="col_page"><a href="#page-124">124</a></td>
   </tr>
   <tr>
      <td class="col1">12.</td>
      <td class="col2">Juden och statsmannen</td>
      <td class="col_page"><a href="#page-135">135</a></td>
   </tr>
   <tr>
      <td class="col1">13.</td>
      <td class="col2">Finska bibeln</td>
      <td class="col_page"><a href="#page-146">146</a></td>
   </tr>
   <tr>
      <td class="col1">14.</td>
      <td class="col2">Julgåfvor</td>
      <td class="col_page"><a href="#page-159">159</a></td>
   </tr>
   <tr>
      <td class="col1">15.</td>
      <td class="col2">Köpare och säljare</td>
      <td class="col_page"><a href="#page-170">170</a></td>
   </tr>
   <tr>
      <td class="col1">16.</td>
      <td class="col2">Furstinnan Radzivil</td>
      <td class="col_page"><a href="#page-180">180</a></td>
   </tr>
   <tr>
      <td class="col1">17.</td>
      <td class="col2">Ridhuset och kyrkogården</td>
      <td class="col_page"><a href="#page-192">192</a></td>
   </tr>
   <tr>
      <td class="col1">18.</td>
      <td class="col2">Minor och kontraminor</td>
      <td class="col_page"><a href="#page-202">202</a></td>
   </tr>
   <tr>
      <td class="col1">19.</td>
      <td class="col2">Höjderna och djupen</td>
      <td class="col_page"><a href="#page-215">215</a></td>
   </tr>
   <tr>
      <td class="col1">20.</td>
      <td class="col2">Askungen</td>
      <td class="col_page"><a href="#page-229">229</a></td>
   </tr>
   <tr>
      <td class="col1">21.</td>
      <td class="col2">Hvem är landsförrädaren?</td>
      <td class="col_page"><a href="#page-239">239</a></td>
   </tr>
   <tr>
      <td class="col1">22.</td>
      <td class="col2">Riseberga</td>
      <td class="col_page"><a href="#page-254">254</a></td>
   </tr>
   <tr>
      <td class="col1">23.</td>
      <td class="col2">Regensburg</td>
      <td class="col_page"><a href="#page-267">267</a></td>
   </tr>
   <tr>
      <td class="col1">24.</td>
      <td class="col2">Spörsmål för lifvet</td>
      <td class="col_page"><a href="#page-280">280</a></td>
   </tr>
</tbody>
</table>

<div class="trnote">
<p id="trnote" class="chapter"><b>Noteringar:</b></p>

<p>
Originalets stavning och interpunktion har bibehållits. Ett fåtal
uppenbarliga fel har rättats som följande (innan/efter):
</p>

<ul>

<li>
... Holländaren Louis <span class="underline">de</span> Geer, nu femtiotre år och ...<br />
... Holländaren Louis <a href="#corr-0"><span class="underline">De</span></a> Geer, nu femtiotre år och ...<br />
</li>

<li>
... Verkan var ögonblicklig. Den <span class="underline">sofvade</span> lutade sig ...<br />
... Verkan var ögonblicklig. Den <a href="#corr-1"><span class="underline">sofvande</span></a> lutade sig ...<br />
</li>
</ul>
</div>

<div>*** END OF THE PROJECT GUTENBERG EBOOK 49997 ***</div>
</body>
</html>
